"ID","Title","Link","Content","Gold Label"
"0","چیمپئنز ٹرافی کیلئے پاکستان کیوں نہیں آرہے؟ مداح کے سوال پر سوریا کمار نے کیا جواب دیا؟","https://urdu.geo.tv/latest/386424-","بھارتی ٹی ٹوئنٹی ٹیم کے کپتان سوریا کمار یادیو کا پاکستانی فین کی جانب سے چیمپئنز ٹرافی کھیلنے کے لیے پاکستان نہ آنے کے حوالے سے پوچھے گئے سوال پر ردعمل سامنے آیا ہے۔ بھارت نے آئندہ برس فروری میں پاکستان میں ہونے والی چیمپئنز ٹرافی میں  پاکستان نہ آنے کا فیصلہ کیا ہے  جبکہ پاکستانی حکومت بھارت کے نہ آنے پر اس سے میچز کے بائیکاٹ کا کہہ چکی ہے۔ پاکستان کرکٹ بورڈ نے آئی سی سی چیمپئنز ٹرافی کے لیے اپنی ٹیم نہ بھیجنے کے بھارتی کرکٹ بورڈکے فیصلے پر سخت مؤقف اپناتے ہوئے مائنس انڈیا فارمولے پر غور شروع کر دیا ہے۔ ایسے میں ایک پاکستانی فین نے بھارتی ٹی ٹوئنٹی ٹیم کے کپتان سوریا کمار یادیو (جو ان دنوں جنوبی افریقا میں ٹی ٹوئنٹی سیریز کھیل رہے ہیں) سے چیپمئنز ٹرافی کھیلنے کے لیے بھارتی ٹیم کے پاکستان نہ آنے کی وجہ پوچھ لی۔ سوشل میڈیا پر ایک ویڈیو وائرل ہورہی ہے جس میں سوریا کمار یادیو ساتھی کرکٹر رنکو سنگھ کے ہمراہ بظاہر ایک گیمنگ زون میں کھڑے نظر آرہے ہیں۔ بھارتی کرکٹرز کو دیکھ کر وہاں موجود فینز اکھٹا ہوگئے۔ ایسے میں ایک پاکستانی فین نے سوریا کمار یادیو سے سوال کیا کہ آپ چیمپئنز ٹرافی کیلئے پاکستان کیوں نہیں آرہے؟ جس پر بھارتی کپتان نے جواب دیاکہ ' یہ ہمارے ہاتھ میں نہیں ہے'۔ واضح رہے کہ چیمپئنز ٹرافی پر  پاک بھارت تنازع حل نہ ہوا تو مالی نقصان  آئی سی سی کا بھی ہوگا۔بھارتی رویےکے خلاف پاکستانی پالیسی موجودہ  سائیکل میں آئی سی سی کی آمدن پر اثر انداز  ہوگی۔ بھارت کو 2024 سے 2031 تک  آئی سی سی کے 4 ایونٹس کی میزبانی کرنا ہے۔پاکستانی حکومت کی ٹیم بھارت نہ بھیجنےکی پالیسی ان ایونٹس میں پاکستان کی شرکت ناممکن بناسکتی ہے۔حکومت پاکستان کی موجودہ پوزیشن کے بعد آئی سی سی میں بھی ہلچل ہے۔ بھارت  کو اگلے سال ویمن ورلڈکپ، 2026 میں ٹی ٹوئنٹی ورلڈکپ، 2029 میں چیمپئنز ٹرافی اور 2031 میں ورلڈکپ کی میزبانی کرنا ہے۔ پاکستان کا ان ایونٹس سے دستبردار ہونا آئی سی سی کے براڈکاسٹ ریونیو  پر اثر انداز  ہوگا۔ پاکستان میں ہونے والی  چیمپئنز ٹرافی میں بھارت  کے نہ آنے پر پاکستانی حکومت بھارت  سے میچز کے بائیکاٹ کا کہہ چکی ہے، آئی سی سی بھی پریشان ہے پاکستان کرکٹ بورڈ نے بھارت کے خلاف سخت مؤقف اپنانے کے لیے 1996 اور 2003 ورلڈ کپ کی مثال پیش کرنے کا فیصلہ کیا ہے: ذرائع ","sports"
"1","قومی ٹیم میں حارث رؤف کو کس انوکھے نام سے پکارا جاتا ہے؟","https://urdu.geo.tv/latest/386417-","پاکستان کرکٹ ٹیم کے فاسٹ بولر اور آسٹریلیا کے خلاف ون ڈے سیریز میں بہترین کھلاڑی قرار پانے والے حارث رؤف کا نیا'نِک نیم' سامنے آگیا۔ گزشتہ روز پاکستان نے آسٹریلیا کو تیسرے ون ڈے میں شکست دے کر سیریز دو ایک سے اپنے نام کی۔ پاکستان نے آسٹریلوی زمین پر آسٹریلیا کے خلاف 22 سال بعد ون ڈے سیریز میں کامیابی حاصل کی۔اس کامیابی میں پاکستانی بولرز کا اہم کردار رہا۔ گرین شرٹس کی جانب سے حارث رؤف نے تینوں میچز میں شاندار کارکردگی دکھائی اور مجموعی طور پر 10 وکٹیں حاصل کرتے ہوئے پلیئر آف دی سیریز قرار پائے۔ سیریز جیتنے کے بعد قومی فاسٹ بولر شاہین آفریدی نے حارث رؤف سے خصوصی گفتگو کی جسے پاکستان کرکٹ بورڈ کی جانب سے سوشل میڈیا پر شیئر کیا گیا۔ اس گفتگو کی خاص بات یہ بھی تھی کہ اس میں شائقین کو پتا چلا کہ حارث رؤف کو ٹیم میں ایک انوکھے نام سے پکارا جاتا ہے۔   گفتگو کے آغاز میں شاہین نے حارث کا تعارف کرواتے ہوئے کہا کہ آج میرے ساتھ ہیں 'حارث 150'۔شاہین نے بتایا کہ ہم حارث کو اس کی بولنگ کی اسپیڈ کی وجہ سے 150 بلاتے ہیں۔ شاہین سے گفتگو کرتے ہوئے حارث رؤف نے شاندار کارکردگی اور سیریز جیتنے پر اللہ کا شکر ادا کیا۔ انہوں نے کہا کہ 22 سال بعد آسٹریلیا کے خلاف اس کے میدان میں سیریز جیتنا بہت بڑی بات ہے، یہ جیت ہمارے لیے بہت اہم ہے۔ٹیم کے اندر ایک اچھا ماحول بنا ہوا ہے۔ آسٹریلوی بیٹر میکسویل کو سیریز کے تینوں میچز میں آؤٹ کرنے پر بات کرتے ہوئے حارث نے کہا کہ اس کے خلاف کوئی خاص منصوبہ نہیں تھا،میکسویل جس طرح کا بیٹر ہے اسے آؤٹ کرکے اعتماد ملتا ہے۔ شاہین نے حارث سے پوچھا کہ سیریز میں آپ کی فیورٹ وکٹ کونسی تھی؟ جس پر جواب دیتے ہوئے حارث نے بتایا کہ میکسویل اور مارنس لبوشین کی وکٹ فیورٹ تھی۔","sports"
"2","پاکستان کیخلاف سیریز آسٹریلیا کی بہت زیادہ ترجیحات میں شامل نہیں تھی: جیسن گلیسپی","https://urdu.geo.tv/latest/386407-","  پاکستان کرکٹ ٹیم  کے عبوری کوچ جیسن گلیسپی نے کہا ہے کہ پاکستان کے خلاف  تین ون ڈے میچز کی سیریز آسٹریلیا کی بہت زیادہ ترجیحات میں شامل نہیں تھی، کرکٹ آسٹریلیا بھارت کے خلاف بارڈر گواسکر ٹرافی پر زیادہ توجہ دے رہا ہے۔ آسٹریلوی میڈیا کو انٹرویو میں جیسن گلیسپی نے کہا کہ حارث رؤف کے پیس نے آسٹریلوی بیٹنگ کی خامیوں کو ایکسپوز کیا اور  ہم یہ جانتے تھے کہ آخری میچ کے لیے آسٹریلوی ٹیم میں تبدیلیاں ہوں گی۔ انہوں نے کہا کہ آپ کے ذہن میں ہمیشہ یہ بات ہوتی ہے پرتھ میں وہ اپنے بڑے فاسٹ بولرز میدان میں اتاریں گے لیکن یہ سلیکٹرز اور کوچز پر منحصر ہے کہ وہ اپنے کھلاڑیوں کو کیسے مینج کرتے ہیں اور آسٹریلیا نے پاکستان کے خلاف یہی کچھ کیا۔ ان کا کہنا تھاکہ تین ون ڈے میچز کی سیریز آسٹریلیا کی بہت زیادہ ترجیحات میں شامل نہیں تھی اور ایمانداری سے کہوں تو کرکٹ آسٹریلیا نے ہمارے ون ڈے سیریز کی اتنی پروموشن نہیں کی جو کہ حیران کن تھا، کرکٹ آسٹریلیا بھارت کے خلاف بارڈر گواسکر ٹرافی پر زیادہ توجہ دے رہا ہے۔ پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے جیسن گلیسپی کا کہنا تھاکہ ہم یہی کر سکتے ہیں کہ ہمارے سامنے کوئی بھی حریف ٹیم ہو ان کے خلاف اچھا کھیلیں، بڑی خوشی کی بات ہے ہم نے آسٹریلیا کو صرف ہرایا نہیں بلکہ بڑے واضح مارجن سے شکست دی اور حقیقت یہی ہے کہ ہمیں پہلا میچ بھی جیتنا چاہیے تھا۔ انہوں نے مزید کہا کہ انٹرنیشنل کرکٹ میں آپ کو اپنے پلیئرز کو زیادہ سے زیادہ فٹ رکھنے کی کوشش کرنی ہوتی ہے، یہ بڑی غیر حقیقی بات ہے کہ آپ ہر میچ میں ہر ایک کھلاڑی کو کھلائیں کیونکہ ہر میچ میں ہر کھلاڑی کو کھلانا قابل عمل نہیں، اس سے کھلاڑی تھکاوٹ کا شکار ہو سکتے ہیں۔ گلیسپی کا کہنا تھاکہ اس سیریز میں ہماری بولنگ آسٹریلوی بیٹنگ کی خامیوں کو سامنے لے کر آئی اور مجھے یقین ہے آسٹریلیا اس خامیوں کو بہتر کرنے کی کوشش کرے گی، اچھے کھلاڑی اور ٹیمیں ایسا ہی کرتی ہیں، آپ سیکھتے ہیں اور نئے چیلنج کے لیے تیاری کرتے ہیں۔ خیال رہے کہ گزشتہ روز  پاکستان نے 22 سال بعد آسٹریلیا کو اس کے ہوم گراؤنڈ پر ون ڈے سیریز میں شکست دی اور سیریز 1-2 سے اپنے نام کی۔","sports"
"3","سابق بھارتی کرکٹر کے بیٹے نے جنس تبدیل کرالی","https://urdu.geo.tv/latest/386395-","سابق بھارتی کرکٹر اور کوچ سنجے بانگر کے بیٹے نے اپنی جنس تبدیل کرالی۔ بھارتی میڈیا رپورٹس کے مطابق سابق بھارتی آل راؤنڈر سنجے بانگر کے 23 سالہ بیٹے جو پہلے آریان تھے اور جنس تبدیل کروانے کے بعد اب عنایہ بن گئے نے کچھ ماہ قبل سوشل میڈیا پر ہارمونل ٹرانسفارمیشن کے ذریعے اپنی جنس کی تبدیلی کا سفر شیئر کرنے کے بعد کافی توجہ حاصل کی۔ بھارتی میڈیا کی رپورٹ میں بتایا گیا ہے کہ پیدائشی طو ر پر لڑکا پیدا ہونے والے آریان نے 2023 میں ہارمون ریپلیسمنٹ تھراپی (HRT) شروع کی اور اب انہوں نے ایک ٹرانس جینڈر لڑکی کے طور پر اپنی نئی شناخت حاصل کی ہے جس کے بعد وہ سوشل میڈیا پر کافی ٹرینڈ کر رہے ہیں۔ عنایہ اس وقت برطانیہ میں کرکٹ کھیل رہی ہیں اور انہوں  نے اپنے اس پیچیدہ اور جذباتی سفر کی کہانی سوشل میڈیا پر بھی شیئر کی۔ عنایہ نے اپنی انسٹاگرام پوسٹ میں بتایا کہ کس طرح ہارمون ریپلیسمنٹ تھراپی کے 11 ماہ کے بعد وہ مکمل خوشی حاصل کرنے میں کامیاب ہوئی ہیں۔ واضح رہے کہ سنجے بانگر نے بھارت کے لیے 12 ٹیسٹ اور 15 ون ڈے میچز کھیلے، اس کے علاوہ انہوں نے کوچنگ کی ذمہ داریاں بھی نبھائیں۔","sports"
"4","چیمپئنز ٹرافی: حفیظ حکومت اور بورڈ کی جانب سے بھارت کیلئے منہ توڑ جواب کے منتظر","https://urdu.geo.tv/latest/386376-","بھارتی کرکٹ بورڈ کی جانب سے  چیمپئنز ٹرافی کیلئے ٹیم پاکستان بھیجنے سے انکار کے معاملے پر سابق کپتان محمد حفیظ پی سی بی کے منہ توڑ جواب کے منتظر ہیں۔ کرکٹ  ویب سائٹ کی رپورٹ  کے مطابق بی سی سی آئی کی جانب  سے آئی سی سی کو  آگاہ کیا جاچکا ہے کہ بھارتی ٹیم  چیمپئنز ٹرافی 2025 میں شرکت کے لیے پاکستان نہیں جائےگی، اس نئی پیشرفت کے بعد آئی سی سی اور پاکستان کرکٹ بورڈ کو متبادل پلان پرکام کرنا ہوگا اور  ہائبرڈ ماڈل کے تحت   پاکستان  اور  یو اے ای میں میچز کرانا ہوں گے۔ دوسری جانب چیمپئنز ٹرافی کے لیے بھارت کے پاکستان نہ آنے کے معاملے پر پاکستان کرکٹ بورڈ نے بھی  قانونی مشاورت مکمل کرلی ہے جب کہ سابق کپتان محمد حفیظ پی سی بی کے  منہ توڑ جواب کے منتظر ہیں۔ اس حوالے سے  ایکس پر اپنی رائے کا اظہار کرتے ہوئے محمد حفیظ نے کہا کہ دن کا  خواب تھا کہ بھارت چیمپئنز ٹرافی کے لیے پاکستان آ ئے گا، پاکستان  محفوظ ملک ہے اور ایونٹ کی میزبانی کیلئے تیار ہے۔ حفیظ نے کہا کہ پاکستان کرکٹ کھیلنے والے تمام ممالک کی میزبانی کررہا ہے لیکن بھارت کے لیے محفوظ نہیں ہے، حکومت اور پی سی بی کی جانب سے مضبوط اور حیران کن جواب کے منتظر ہیں۔ خیال رہےکہ آئی سی سی  چیمپئنز ٹرافی آئندہ سال  19 فروری سے 9 مارچ تک پاکستان میں شیڈول ہے جس میں 8 ٹیموں نے شرکت کرنا ہے۔ اگلے ایک دو روز میں حکومتی گائیڈ لائنز مطابق آئی سی سی کو خط لکھا جائیگا، پی سی بی نے قانونی مشاورت مکمل کرلی بی سی سی آئی کی جانب  سے  آئی سی سی کو  آگاہ کردیا گیا ہے، کرکٹ ویب سائٹ کا دعویٰ ","sports"
"5","بھارت کی کھیل میں پھرسیاست، ویزے جاری نہ ہونے سے پاکستان ایشین یوتھ اسکریبل چیمپئن شپ کے ٹائٹل کے دفاع سے محروم","https://urdu.geo.tv/latest/386365-","پاکستان اسکرائیبل ٹیم کے بیشتر اور اہم کھلاڑیوں کو بھارت کاا ویزا نہیں مل سکا جس کے باعث پاکستان ٹیم ایشین یوتھ اسکریبل چیمپئن شپ کے ٹائٹل کے دفاع سے محروم ہوگئی۔ بھارت نے ورلڈ یوتھ چیمپئن علی سلمان کو بھی ویزا جاری نہیں کیا، پاکستان اسکریبل ایسوسی ایشن کا مؤقف ہے کہ 20 کھلاڑیوں میں سے صرف 6 کھلاڑیوں کو ویزے دیے گئے وہ بھی ایونٹ شروع ہونے سے ایک روز قبل ویزے دیے گئے۔ ایشیا یوتھ اسکریبل چیمپئن شپ بھارت کے شہر دہلی میں شروع ہوگئی، پاکستان نے اس چیمپئن شپ میں اپنے اعزاز کا دفاع کرنا تھا، پاکستان نے 2022 میں ایشین یوتھ اسکریبل  چیمپئن شپ جیتی تھی۔ پاکستان یوتھ اسکریبل کے ڈائریکٹر طارق پرویز نے جیو نیوز کو بتایا کہ  پاکستانی پلیئرز نے ایونٹ سے دو ماہ قبل ویزوں کیلئے درخواست دی، انڈین ہائی کمیشن نے جان بوجھ کر ویزے دینےمیں تاخیرکی،  پاکستان نے 20 کھلاڑی اور  5  آفیشلزکے ویزے اپلائی کیے تھے، صرف 6 کھلاڑیوں کو ٹورنامنٹ شروع ہونے سے ایک روز قبل ویزے جاری کیے گئے۔ طارق پرویز کا کہنا تھا کچھ آفیشلز اور کھلاڑیوں کی فیملیز کو بھی ویزے دے دیے لیکن پاکستان ٹیم کے جو اہم کھلاڑی تھے انہیں ویزے نہیں دیے گئے ورلڈ یوتھ چیمپئن علی سلمان کو ویزا نہیں دیا گیا بلالا ارشد کو بھی ویزا جاری نہیں کیا گیا۔","sports"
"6","پاکستان ٹیم سے بدترین شکست پر سابق آسٹریلوی کھلاڑی  برس پڑے","https://urdu.geo.tv/latest/386352-","پاکستان سے ون ڈے سیریز میں شرمناک شکست پر سابق آسٹریلوی کھلاڑی اپنی ٹیم پر برس پڑے۔ آسٹریلوی ٹیم کے سابق  کپتان مائیکل کلارک  نے  ٹیسٹ کھلاڑیوں کو تیسرے میچ کے لیے آرام دینے پر سوال اٹھاتے ہوئے کہا کہ اسمتھ، کمنز ، اسٹارک لبو شین اور ہیزل ووڈ کو تیسرے میچ میں کیوں آرام دیا گیا ؟ مائیکل کلارک کا کہنا تھا کہ 22 نومبر سے بھارت کے خلاف ہونے والے ٹیسٹ کے لیے ان کھلاڑیوں کو آرام دے دیا گیا، ٹیسٹ وکٹ کیپر ایلیکس کیری  ڈومیسٹک ون ڈے کپ کھیل رہے ہیں،  مجھے لگتا ہے کہ کرکٹ آسٹریلیا کو  ہارنے کی پرواہ نہیں ہے۔ حارث رؤف، شاہین آفریدی، نسیم شاہ اور حسنین کی تباہ کن بالنگ کی بدولت سیریز کے کسی میچ میں آسٹریلوی بیٹرز کھل کر نہ کھیل سکے سابق کپتان نے مزید کہا کہ آسٹریلیا نے پہلے دو  میچز جیتے ہوتے تو آرام دینے کی سمجھ آتی ہے، جب سیریز  فیصلہ کن میچ  پر پہنچی ہوئی آپ  نے بڑے کھلاڑیوں کو آرام کرادیا۔ دوسری جانب سابق آسٹریلوی کھلاڑی برینڈن جیولین نے کہا کہ  شکست شر مناک ہے، شیڈول ایشو  رہا ہے ، فیصلہ کن  میچ سے قبل 5 کھلاڑیوں کو بٹھایا  نہیں جاتا۔ اس کے علاوہ سابق آسٹریلوی کرکٹر اور کوچ مائیک ہسی کا کہنا تھا کہ ایسا کہیں نہیں ہوتا کہ اہم میچ سے قبل 5کھلاڑیوں کو باہر بٹھا دیں، تینو ں میچز   میں آسٹریلوی بیٹنگ ایکسپوز ہوئی ہے۔","sports"
"7","پی سی بی اپنے مؤقف پر ڈٹ گیا، مائنس بھارت چیمپئنز ٹرافی کی تجویز بھی زیر غور","https://urdu.geo.tv/latest/386358-","پاکستان کرکٹ بورڈ نے آئی سی سی چیمپینز ٹرافی کے لیے اپنی ٹیم نہ بھیجنے کے بی سی سی آئی کے فیصلے پر سخت مؤقف اپناتے ہوئے مائنس انڈیا فارمولے پر غور شروع کر دیا۔ پاکستان کرکٹ بورڈ نے بھارت کے خلاف سخت مؤقف اپنانے کے لیے ابتدائی مؤقف میں 1996 اور 2003 ورلڈ کپ کی مثال پیش کرنے کا فیصلہ کیا ہے۔ 1996 میں آسٹریلیا اور ویسٹ انڈیز نے سری لنکا میں کھیلنے سے انکار کیا تھا جبکہ 2003 میں نیوزی لینڈ نے کینیا اور انگلینڈ نے زمبابوے میں کھیلنے سے انکار کیا تھا۔ آئی سی سی نے انکار کرنے والی ٹیموں کے میچز میں حریف ٹیموں کو پوائنٹس دے دیے تھے۔ ذرائع کے مطابق پی سی بی کا آئی سی سی میں یہ مؤقف ہوگا کہ ماضی میں ٹیموں کے نہ آنے پر وینیو تبدیل نہیں کیا گیا، ان مثالوں کی بنیاد پر پاکستان ایک سخت مؤقف اپنائے گا۔ اگلے ایک دو روز میں حکومتی گائیڈ لائنز مطابق آئی سی سی کو خط لکھا جائیگا، پی سی بی نے قانونی مشاورت مکمل کرلی ذرائع کا کہنا ہے کہ پاکستان اس بنیاد پر مائنس انڈیا چیمپئنز ٹرافی کی تجویز بھی دے سکتا ہے، بھارت کی جانب سے چیمپئنز ٹرافی پر اب تک کوئی بات تحریری طور پر نہیں کی گئی۔ ذرائع کا کہنا ہے کہ پاکستان کرکٹ بورڈ آئی سی سی میں اس بات پر زور دے گا کہ بھارت تمام مؤقف تحریری طور پر پیش کرے۔ اس سے قبل یہ خبر بھی سامنے آئی تھی کہ پاکستان اگلے ایک دو روز میں حکومتی گائیڈ لائنز کی روشنی میں آئی سی سی کو خط لکھے گا جس کے لیے بورڈ نے قانونی مشاورت بھی مکمل کر لی ہے۔","sports"
"8","چیمپئنز ٹرافی: پی سی بی کا سخت مؤقف، بھارت سے ٹیم نہ بھیجنے کی ٹھوس وجوہات جاننے کا فیصلہ","https://urdu.geo.tv/latest/386351-","لاہور: چیمپئنز ٹرافی کے لیے بھارت کے پاکستان نہ آنے کے معاملے پر پاکستان کرکٹ بورڈ نے قانونی مشاورت مکمل کر لی۔ ذرائع کے مطابق پاکستان کرکٹ بورڈ اگلے ایک دو روز میں آئی سی سی کو خط لکھے گا، آئی سی سی کو خط حکومتی گائیڈ لائنز کے مطابق لکھا جائے گا، بورڈ نے اس حوالے سے قانونی مشاورت بھی مکمل کر لی ہے۔ ذرائع کا بتانا ہے کہ پی سی بی آئی سی سی سے بھارت کے پاکستان نہ آنے کی ٹھوس وجوہات کا پوچھے گا، پی سی بی حکومتی تجویز کے مطابق سخت ترین جواب دے گا اور اپنا مؤقف پیش کرے گا۔   ذرائع کا کہنا ہے کہ بھارتی بورڈ نے زبانی آئی سی سی کو چیمپئینز ٹرافی کے لیے پاکستان نہ آنے کا بتایا، پی سی بی مطالبہ کرے گا کہ بھارتی بورڈ انکار کی وجہ لکھ کر دے، پاکستان کرکٹ بورڈ دیگر بورڈز سے بھی رابطے کر کے اپنا مؤقف سامنے رکھے گا۔ یاد رہے کہ آئی سی سی نے پی سی بی کو تحریری طور پر بھارتی فیصلے کا بتایا، آئی سی سی کے بتانے کے بعد پی سی بی نے حکومت سے رجوع کیا تھا۔","sports"
"9","پاکستان کیخلاف ٹی ٹوئنٹی سیریز، آسٹریلیا نے جوش فلپ کو اسکواڈ میں شامل کرلیا","https://urdu.geo.tv/latest/386332-","میلبرن: پاکستان کیخلاف ٹی ٹوئنٹی سیریز کیلئے جوش فلپ کو آسٹریلین اسکواڈ میں شامل کرلیا گیا۔ کرکٹ آسٹریلیا کے مطابق جوش فلپ ٹی ٹوئنٹی اسکواڈ میں بھی برقرار رہیں گے، جوش فلپ کو کوپر کنولی کی جگہ اسکواڈ میں شامل کیا گیا ہے۔ کرکٹ آسٹریلیا کے مطابق جوش فلپ کل ون ڈے کپ کا میچ کھیلنے کے بعد برسبین میں ٹیم کو جوائن کریں گے۔ خیال رہے کہ آسٹریلوی کرکٹر کوپر کنولی تیسرے ون ڈے میچ میں زخمی ہو گئے تھے۔ پاکستان اور آسٹریلیا کے درمیان تین ٹی ٹوئنٹی میچز کی سیریز کھیلی جائے گی، پہلا ٹی ٹوئنٹی میچ 14 نومبر کو برسبین میں ہوگا۔ ","sports"
"10","کھیلوں کی دنیا سے ایک اور خوشخبری، پاکستان بیس بال یونائیٹڈ کلاسک کا چیمپئن بن گیا","https://urdu.geo.tv/latest/386325-","کھیلوں کی دنیا سے پاکستان کیلئے ایک اور خوشخبری آگئی، پاکستان بیس بال یونائیٹڈ کلاسک کا چمپیئن بن گیا۔ بیس بال یونائیٹڈ کلاسک کے فائنل میں پاکستان نے 1-12 سے متحدہ عرب امارات کوشکست دی،ٹورنامنٹ میں پاکستان ٹیم ناقابل شکست رہی۔ پاکستان کی فتح پر میدان میں شائقین نے جشن مناتے ہوئے پاکستان زندہ باد کے نعرے بھی لگائے۔ متحدہ عرب امارات میں ہونے والے بیس بال یونائیٹڈ کلاسک ٹورنامنٹ میں 9 ممالک نے شرکت کی۔ پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے پاکستانی پلیئرز نے سبز ہلالی پرچم کے ساتھ کامیابی کی خوشی میں رقص کیا اور میدان میں سجدہ شکرانہ بھی ادا کیا۔ اس سے قبل پاکستان کرکٹ ٹیم نے  22 سال بعد آسٹریلیا کو اس کے ہوم گراؤنڈ پر ون ڈے سیریز میں شکست دیکر پاکستانی شائقین کیلئے ایک خوشخبری دی تھی۔ پرتھ میں پاکستان اور آسٹریلیا کے درمیان ایک روزہ سیریز کا فیصلہ کن میچ کھیلا گیا جہاں پاکستانی بولرز کی شاندار کارکردگی نے میزبان ٹیم کو 140 رنز پر ڈھیر کردیا  اور پاکستان نے 141 رنز کا ہدف 27 ویں اوور میں 2 وکٹوں کے نقصان پر  حاصل کرکے  آسٹریلیا کو اس کے ہوم گراؤنڈ پر ون ڈے سیریز میں 1-2 سے شکست دی تھی۔","sports"
"11","کپتان اچھا مل جائے تو ٹیم گراؤنڈ میں پرفارم کرتی ہے: راشد لطیف کی رضوان کی تعریف","https://urdu.geo.tv/latest/386317-","  سابق ٹیسٹ کرکٹر راشد لطیف کا کہنا ہے کہ کپتان اچھا مل جائے تو ٹیم گراؤنڈ میں پرفارم کرتی ہے۔ آسٹریلیا میں 22 سال بعد پاکستان ٹیم کی جانب سے ون ڈے سیریز جیتنے پر راشد لطیف نے کہا کہ اس جیت میں کئی چیزوں کا کردار تھا۔ جیو نیوز کے پروگرام نیا پاکستان میں  بات کرتے ہوئے راشد لطیف نے کہا کہ جب کپتان اچھا مل جائے تو ڈریسنگ روم میں ٹیم بن کر جاتی اور گراؤنڈ میں پرفارم کرتی اور ہمیں یہ چیز نظر آرہی ہے۔ انہوں نے کہا کہ اس جیت میں کپتانی، کھلاڑیوں کی سلیکشن اور پچز کی کنڈیشن سب کا عمل دخل رہا۔ راشد لطیف کا کہناتھا کہ بولرز اور بیٹرز نے توقعات سے بڑھ کر پرفارم کیا، آسٹریلوی کھلاڑی جو وہاں کی پچز کو جانتے تھے انہیں آؤٹ کرنا اور ان کے خلاف اچھی بیٹنگ کرنا پاکستان کی کرکٹ کے لیے خوش آئند ہے۔ چیمپئنز ٹرافی میں بھارتی ٹیم کے پاکستان نہ آنے کے حوالے سے راشد لطیف نے کہا کہ   ایشیا کپ میں ہائبرڈ ماڈل چل سکتا ہے، وہاں بے وقوف بنایا جا سکتا ہے لیکن  آئی سی سی کے  ایونٹ میں یہ نہیں ہو  سکتا، اگر ایک ملک  چاہ رہا ہے کہ پاکستان نہیں جانا   تو ایسا نہیں چلے گا۔ خیال رہے کہ پاکستان نے 22 سال بعد آج آسٹریلیا کو اس کے ہوم گراؤنڈ پر ون ڈے سیریز میں شکست دی ہے۔ پرتھ میں پاکستان اور آسٹریلیا کے درمیان ایک روزہ سیریز کا فیصلہ کن میچ کھیلا گیا جہاں پاکستانی بولرز کی شاندار کارکردگی نے میزبان ٹیم کو 140 رنز پر ڈھیر کردیا اور پاکستان نے 141 رنز کا ہدف 27 ویں اوور میں 2 وکٹوں کے نقصان پر حاصل کرکے آسٹریلیا کو اس کے ہوم گراؤنڈ پر ون ڈے سیریز میں 1-2 سے شکست دے دی۔ اگربھارت نہیں آئے گا تو ریونیو نقصان ہمیں ہوگا لیکن جب ہم بھارت سے میچ نہیں کھیلیں گے تب نقصان ان کا بھی ہوگا: سرکاری ذرائع پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے ","sports"
"12","شاہین کے انگوٹھے پرگیند لگی تو فزیو سے پہلے بابر ان کی مددکو پہنچ گئے","https://urdu.geo.tv/latest/386318-","  پرتھ میں پاکستان اور  آسٹریلیا کے درمیان ایک روزہ سیریز کے تیسرے اور آخری میچ میں قومی ٹیم کے فاسٹ بولر شاہین آفریدی کے انگوٹھے پرگیند لگی تو فزیو تھراپسٹ سے پہلے بابر اعظم ان کی مدد کے لیے پہنچ گئے۔ تیسرے ون ڈے میں آسٹریلیا کی اننگ کے 26 ویں اوور میں بولنگ کے دوران شاہین آفریدی کے انگوٹھے پر گیند لگی تو وہ  اپنا انگوٹھا پکڑ کر گھٹنوں کے بل بیٹھ گئے۔ اس موقع پر بابر اعظم ان کی مدد کو دوڑے اور  فزیو تھراپسٹ سے پہلے ان کے پاس  پہنچ گئے، بابر نے شاہین کی تکلیف دورکرنےکی کوشش کی اور انگوٹھے پر مساج کیا۔ ان مناظر نے صرف کمنٹیٹرز کے ہی نہیں دیکھنے والوں کے بھی  دل جیت لیے۔ پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے اس جیت میں کپتانی، کھلاڑیوں کی سلیکشن اور پچز کی کنڈیشن سب کا عمل دخل رہا: راشد لطیف ","sports"
"13","بھارت کے چیمپئنز ٹرافی میں نہ آنے پر پاکستان کھیلوں کی عالمی ثالثی عدالت جاسکتا ہے","https://urdu.geo.tv/latest/386315-","  بھارتی میڈیا کا کہنا ہےکہ چیمپئنز ٹرافی میں شرکت کے لیے بھارت کے پاکستان جانے سے انکار  پر  پاکستان بھارت کو کھیلوں کی عالمی ثالثی  عدالت لے جاسکتا ہے۔ بھارتی میڈیا کے مطابق سیاسی تناؤ کی وجہ سے دونوں ٹیموں نےایک دہائی سے زیادہ عرصے میں ایک بھی دو طرفہ سیریز نہیں کھیلی تاہم  پاکستان 2023 کے ون ڈے  ورلڈ کپ کے لیے بھارت کا سفر کرچکا ہے۔ بھارتی میڈیا  نے دعویٰ کیا ہےکہ بی سی سی آئی نے پی سی بی کو  ایک ہائبرڈ سیریز کی تجویز دی ہے جس میں بھارت اپنے میچ دبئی میں کھیل سکتا ہے  تاہم چیئرمین پی سی بی محسن نقوی نے ایسی کسی بھی تجویز کی تردید کرتےہوئے کہا ہےکہ مقابلےکےکوئی میچ  پاکستان  سے باہر نہیں ہوں گے۔   بھارتی میڈیا کے مطابق بھارتی ٹیم کے انکار  پرپاکستان کھیلوں کی عالمی ثالثی عدالت سے رجوع کرسکتا ہے۔ بھارتی میڈیا کے دعوے  سے متعلق  پاکستانی حکام  نے تردید یا تصدیق  سےگریز کیا ہے۔ دوسری جانب پاکستانی ذرائع نے بتایا ہےکہ حکومت پاکستان کی جانب سے بھارت کے چیمپئنز ٹرافی میں آنے سے انکار  پر سخت فیصلے لینے کا امکان ہے اور  حکومت غور کر رہی ہے کہ اگربھارت چیمپئنز ٹرافی کے لیے نہیں آئےگا توپاکستان آئندہ کبھی بھارت کے ساتھ کوئی میچ نہیں کھیلےگا۔ ذرائع کا کہنا ہے کہ حکومت غور کر رہی ہے کہ جب تک بھارت کے ساتھ تعلقات بہتر نہیں ہوتے تب تک بھارت کے ساتھ کسی بھی ٹورنامنٹ میں کوئی میچ نہیں کھیلیں گے، پاکستان کی ٹیم ہمیشہ بھارت بھیجی، اچھا تاثر دیا لیکن بھارت ہمیشہ سیاست کو شامل کرتا ہے۔ سرکاری ذرائع نے بتایا کہ پاکستان چیمپئنز ٹرافی پر پیچھے نہیں ہٹےگا، بھارت نہیں آئے گا تو کسی بھی حد تک جائیں گے، اسٹیڈیم بن رہے ہیں، سکیورٹی اچھی ہے، بھارت کے پاس کوئی جواز نہیں کہ وہ نہ آئے۔ حکومتی ذرائع کا کہنا ہے کہ اگربھارت نہیں آئےگا تو ریونیو نقصان ہمیں ہوگا لیکن جب ہم بھارت سے میچ نہیں کھیلیں گے تب نقصان ان کا بھی ہوگا، پاکستان چیمپئنز ٹرافی کے حوالے سے کسی ماڈل کو قبول نہیں کرےگا۔ خیال رہے کہ گزشتہ روز کرکٹ ویب سائٹ نے دعویٰ کیا تھاکہ بھارتی کرکٹ بورڈ (بی سی سی آئی) کی جانب سے انٹرنیشنل کرکٹ کونسل (آئی سی سی) کو آگاہ کردیا گیا ہےکہ بھارتی ٹیم چیمپئنز ٹرافی 2025 میں شرکت کے لیے پاکستان نہیں جائےگی۔ رپورٹ میں کہا گیا ہےکہ بی سی سی آئی نے آئی سی سی کو بتایا ہےکہ انہیں بھارتی حکومت کی جانب سے پاکستان ٹیم نہ بھیجنے کو کہا گیا ہے۔ واضح رہےکہ آئی سی سی چیمپئنز ٹرافی آئندہ سال 19 فروری سے 9 مارچ تک پاکستان میں شیڈول ہے جس میں 8 ٹیموں نے شرکت کرنا ہے۔","sports"
"14","پاکستانی بولرز نے آسٹریلیا کیخلاف وہ کر دکھایا جو دنیا کی کسی ٹیم کے بولرز نہ کرسکے","https://urdu.geo.tv/latest/386306-","  پاکستانی بولرز نے آسٹریلیا کے خلاف وہ کر دکھایا جو دنیا کی کسی ٹیم کے بولرز نہ کرسکے۔ پاکستان نے 22 سال بعد آسٹریلیا کو اس کے ہوم گراؤنڈ پر ون ڈے سیریز میں شکست دے دی۔ پرتھ میں پاکستان نے 141 رنز کا ہدف 27ویں اوور میں 2 وکٹوں کے نقصان پر حاصل کرلیا اور میچ میں 8 وکٹوں سے فتح کے ساتھ سیریز بھی 1-2 سے اپنے نام کرلی۔ آسٹریلیا کے خلاف سیریز میں پاکستانی بولرز نے وہ کر دکھایا جو دنیا کی کسی ٹیم کے بولرز نہ کرسکے۔ تاریخ میں پہلی بار تین میچوں کی ون ڈے سیریز میں آسٹریلیا کا کوئی بلے باز نصف سنچری نہ بنا سکا۔ پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے حارث رؤف، شاہین آفریدی، نسیم شاہ اور حسنین کی تباہ کن بالنگ کی بدولت سیریز کے کسی میچ میں آسٹریلوی بیٹرز کھل کر نہ کھیل سکے۔ آسٹریلیا کے سیریز کا بہترین اسکور جوش انگلس نے 49 رنز دوسرے ون ڈے میں اسکور کیا تھا۔ تین میچز کی سیریز میں حارث رؤف نے 10، شاہین آفریدی نے 8 اور نسیم شاہ نے 5 کھلاڑیوں کو آؤٹ کیا۔ حارث رؤف کو پلیئر آف دی سیریز بھی قرار دیا گیا۔","sports"
"15","پاکستان کا اولمپکس سمیت کھیلوں کے ہر فورم پر بھارت کو چیلنج کرنے کا فیصلہ","https://urdu.geo.tv/latest/386303-","چیمپئنز ٹرافی کے لیے بھارتی کرکٹ ٹیم کے پاکستان آنے سے انکار کی خبروں کے بعد پاکستان نے کھیلوں کے ہر فورم پر بھارت کو چیلنج کرنے کا فیصلہ کرلیا۔ ذرائع کے مطابق پاکستان کی جانب سے بھارت کی اولمپکس بڈ کی بھی مخالفت کی جائے گی، بھارت 2036 میں اولمپکس کی میزبانی کا خواہشمند ہے۔ حکومتی ذرائع کا کہنا ہے کہ پاکستان نے کھیلوں میں بھارتی رویے پر آئی او سی کو خط لکھنے کا بھی فیصلہ کیا ہے۔ ذرائع کا کہنا ہے کہ بھارت نے متعدد مرتبہ کھیلوں میں سیاست کو ملوث کیا، چیمپئنز ٹرافی کے معاملے پر حکومت پاکستان نے بھی سخت مؤقف اختیار کیا ہے۔ خیال رہے کہ انٹرنیشنل کرکٹ کونسل (آئی سی سی) نے پاکستان کرکٹ بورڈ (پی سی بی) کو بھارت کے پاکستان نہ آکر کھیلنے سے متعلق آگاہ کردیا ہے۔ ذرائع کے مطابق پی سی بی نے حکومت پاکستان کے ساتھ رابطہ کیا اور بھارت کے نہ آنے سے متعلق آگاہ کردیا۔ بی سی سی آئی کی جانب  سے  آئی سی سی کو  آگاہ کردیا گیا ہے، کرکٹ ویب سائٹ کا دعویٰ اگربھارت نہیں آئے گا تو ریونیو نقصان ہمیں ہوگا لیکن جب ہم بھارت سے میچ نہیں کھیلیں گے تب نقصان ان کا بھی ہوگا: سرکاری ذرائع ","sports"
"16","بھارت چیمپئنز ٹرافی کیلئے نہ آیا توپاکستان کبھی انکے ساتھ میچ نہیں کھیلےگا، سخت فیصلےکا امکان","https://urdu.geo.tv/latest/386301-","  انٹرنیشنل کرکٹ کونسل (آئی سی سی) نے پاکستان کرکٹ بورڈ (پی سی بی) کو بھارت کے پاکستان نہ آکر کھیلنے سے متعلق آگاہ کردیا۔ ذرائع کے مطابق پی سی بی نے حکومت پاکستان کے ساتھ رابطہ کیا اور بھارت کے نہ آنے سے متعلق آگاہ کردیا۔ ذرائع نے بتایاکہ حکومت پاکستان کی جانب سے بھارت کے چیمپئنز ٹرافی میں آنے سے انکار  پرسخت فیصلے لینے کا امکان ہے اور حکومت غور کر رہی ہے کہ اگربھارت چیمپئنز ٹرافی کیلئے نہیں آئے گا توپاکستان آئندہ کبھی بھارت کے ساتھ کوئی میچ نہیں کھیلے گا۔ ذرائع کا کہنا ہے کہ حکومت غور کر رہی ہے کہ جب تک بھارت کے ساتھ تعلقات بہترنہیں ہوتے تب تک بھارت کیساتھ کسی بھی ٹورنامنٹ میں کوئی میچ نہیں کھیلیں گے، پاکستان کی ٹیم ہمیشہ بھارت بھیجی اچھا تاثر دیا لیکن بھارت ہمیشہ سیاست کو شامل کرتا ہے۔   سرکاری ذرائع نے بتایاکہ پاکستان چیمپئنز ٹرافی پر پیچھے نہیں ہٹے گا، بھارت نہیں آئے گا تو کسی بھی حد تک جائیں گے، اسٹیڈیم بن رہے ہیں سکیورٹی اچھی ہے بھارت کے پاس کوئی جواز نہیں کہ وہ نہ آئے۔ حکومتی ذرائع کا کہنا ہے کہ اگربھارت نہیں آئے گا تو ریونیو نقصان ہمیں ہوگا لیکن جب ہم بھارت سے میچ نہیں کھیلیں گے تب نقصان ان کا بھی ہوگا، پاکستان چیمپئنز ٹرافی کے حوالے سے کسی ماڈل کو قبول نہیں کرے گا۔ خیال رہے کہ گزشتہ روز کرکٹ ویب سائٹ نے دعویٰ کیا تھاکہ بھارتی کرکٹ بورڈ  (بی سی سی آئی)  کی جانب  سے انٹرنیشنل کرکٹ کونسل (آئی سی سی) کو  آگاہ کردیا گیا ہےکہ بھارتی ٹیم  چیمپئنز ٹرافی 2025 میں شرکت کے لیے پاکستان نہیں جائےگی۔ رپورٹ میں کہا گیا ہےکہ بی سی سی آئی نے آئی سی سی کو بتایا ہےکہ انہیں بھارتی حکومت کی جانب سے پاکستان ٹیم نہ بھیجنے کو کہا گیا ہے۔ واضح رہےکہ آئی سی سی  چیمپئنز ٹرافی آئندہ سال  19 فروری سے 9 مارچ تک پاکستان میں شیڈول ہے جس میں 8 ٹیموں نے شرکت کرنا ہے۔","sports"
"17","آسٹریلیا جیسی مضبوط ٹیم کو ہوم گراؤنڈ پر ہراکر کھلاڑیوں نے قوم کا سر فخر سے بلند کیا: محسن نقوی","https://urdu.geo.tv/latest/386283-","چیئرمین پاکستان کرکٹ بورڈ محسن نقوی نے  آسٹریلیا کو ہوم گراؤنڈ پر ون ڈے سیریز میں شکست دینے  پر قومی کرکٹ ٹیم کو مبارکباد  پیش کی ہے۔ محسن نقوی نے اپنے پیغام میں کہا کہ آسٹریلیا جیسی مضبوط ٹیم کو ہوم گراؤنڈ پر شکست دے کر کھلاڑیوں نے قوم کا سر فخر سے بلند کیا، تاریخی جیت پر تمام کھلاڑی اور مینجمنٹ تعریف کے مستحق ہیں۔ چیئرمین پی سی بی نے یہ بھی کہا کہ قومی کرکٹ ٹیم کے کھلاڑیوں نے فیلڈنگ، بولنگ اور بیٹنگ میں آسٹریلیا کو آؤٹ کلاس کیا، آج کی فتح نے پوری قوم کے چہروں پر خوشیاں بکھیر دی ہیں، 8 وکٹوں سے کامیابی ٹیم ورک کا نتیجہ ہے۔ انہوں  نے کہا کہ پاکستانی بالر نسیم شاہ، شاہین شاہ آفریدی اور حارث رؤف نے عمدہ بولنگ کرکے آسٹریلیا کو کم سکور پر آؤٹ کیا، صائم ایوب اور عبداللہ شفیق نے ایک بار پھر ذمہ داری سے بلے بازی کرکے فتح دلائی جبکہ بابر اعظم اور محمد رضوان نے بھی بہترین بیٹنگ کی۔ محسن نقوی نے مزید کہا کہ میرا یقین ہے کہ جذبے، محنت اور عزم سے کیے ہر کام میں کامیابی ملتی ہے۔ پاکستان نے آسٹریلیا کو تین ایک روزہ میچوں کی سیریز میں دو ایک سے شکست دی پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے ","sports"
"18","آسٹریلیا کیخلاف تاریخی فتح، وسیم اکرم کا پاکستانی قوم کیلئے پیغام","https://urdu.geo.tv/latest/386284-","قومی ٹیم کے سابق کپتان اور سوئنگ کے سلطان وسیم اکرم نے آسٹریلیا کے خلاف ون ڈے سیریز میں تاریخی فتح پر گرین شرٹس اور پوری قوم کو مبارکباد پیش کی ہے۔ پاکستان نے پرتھ میں کھیلے گئے تیسرے اور فیصلہ کن ایک روزہ میچ میں آسٹریلیا کو 8 وکٹوں سے شکست دیکر 22 برس بعد آسٹریلیا کو ان کے ہوم گراؤنڈ میں شکست دی۔ وسیم اکرم نے قومی ٹیم کی تاریخی فتح پر کھلاڑیوں اور پوری قوم کو مبارکباد دیتے ہوئے کہا کہ میں پوری قوم سے یہی کہوں گا کہ ہماری ٹیم کا مستقبل بہت روشن ہے، ان لڑکوں کو سپورٹ کرتے رہیں، یہ لڑکے آخری وقت تک لڑتے ہیں، ٹیم چاہے ہارے یا جیتے ان لڑکوں کو سپورٹ کریں۔ پرتھ میں پاکستان نے 141 رنز کا ہدف 27ویں اوور میں حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے قومی ٹیم کے سابق کپتان کا کہنا تھا رضوان نے بطور کپتان فاسٹ بولرز کو بہت اچھے طریقے سے استعمال کیا، کبھی 2 اوور کا اسپیل کروایا کبھی 5 اوورز کا اسپیل کروایا، جب ٹیم کو وکٹ کی ضرورت پڑی تو انہوں نے حارث رؤف کو استعمال کیا اور بریک تھرو حاص کیا۔ ان کا کہنا تھا آج شاہین آفریدی نے بہت اچھی بولنگ کی، انہوں نے نئی گیند کو دونوں جانب سوئنگ کیا، اب آگے ٹی ٹوئنٹی سیریز ہے، امید ہے کہ ٹی ٹوئنٹی سیریز بھی اچھی رہے گی۔","sports"
"19","پاکستان نے 22 سال بعد آسٹریلیا کو ہوم گراؤنڈ پر ون ڈے سیریز ہراکر تاریخ رقم کردی","https://urdu.geo.tv/latest/386253-","پاکستان نے 22 سال بعد آسٹریلیا کو اس کے ہوم گراؤنڈ پر ون ڈے سیریز میں شکست دے دی۔ پرتھ میں پاکستان اور  آسٹریلیا کے درمیان ایک روزہ سیریز کا فیصلہ کن میچ  کھیلا گیا جہاں پاکستانی بولرز کی شاندار کارکردگی نے میزبان ٹیم کو 140 رنز پر ڈھیر کردیا  اور پاکستان نے 141 رنز کا ہدف 27 ویں اوور میں 2 وکٹوں کے نقصان پر  حاصل کرکے  آسٹریلیا کو اس کے ہوم گراؤنڈ پر ون ڈے سیریز میں 1-2 سے شکست دے دی۔ آسٹریلیا کی اننگز: پرتھ میں کھیلے گئے تیسرے ون ڈے میچ میں پاکستان نے ٹاس جیت کر پہلے بولنگ کا فیصلہ کیا۔ پاکستانی فاسٹ بولرز آسٹریلوی بیٹرز پرشروع سے ہی چھائے رہے، 79  رنز  پر آدھی ٹیم پویلین بھیج دی۔ جیک فریزر7 ، ایرن ہارڈی 12،کپتان جوش انگلس7، اوپنر میتھیو شارٹ 22  اور  جارح مزاج  آل راؤنڈر گلین میکسویل صفر  پر آؤٹ ہوئے۔ کوپرکونولی کو شاہین آفریدی کی گیند ہاتھ پر لگی وہ ریٹائرڈ ہرٹ ہوئے، مارکس اسٹوئنس کی  وکٹ حسنین کے حصے میں آئی وہ 8 رنز بنا کر آؤٹ ہوئے، ایڈم  زمپا  نے شان ایبٹ کے ساتھ 30 رنز کی شراکت لگائی مگر 13 رنز پر نسیم شاہ کا شکار بنے۔ آسٹریلیا کی آخری 2 وکٹیں شاہین آفریدی نےلیں، انہوں نے شان ایبٹ کو 30 رنز پر جب کہ لانس مورس کو صفرپر آؤٹ کیا۔ آسٹریلیا کی ٹیم 32 ویں اوور میں 140 رنز پر ڈھیر ہوئی، نسیم شاہ اور شاہین آفریدی نے تین ،تین جب کہ حارث نے 2  اور  حسنین نے ایک  وکٹ لی۔ پاکستان کی اننگز: پاکستان نے 141 رنز کا ہدف 27ویں اوور میں باآسانی حاصل کرلیا، کپتان محمد رضوان اور بابر اعظم بالترتیب 30 اور 28 رنز بناکر ناقابلِ شکست رہے۔ اوپنر عبداللہ شفیق 37 اور صائم ایوب 42 رنز بناکر لانس مورس کی گیند کا شکار ہوئے۔ ہدف کے تعاقب میں پاکستانی اوپنرز صائم ایوب اور عبداللہ شفیق نے پُراعتماد آغاز  فراہم کیا  اور 84  رنز کی شراکت قائم کی۔ عبداللہ شفیق نے37 اور صائم ایوب نے 42 رنز بنائے، محمدرضوان نے 30 اور  بابراعظم نے 28 رنز کی ناقابل شکست  اننگز کھیلی۔ حارث رؤف پلیئر آف دی میچ اور پلیئر آف دی سیریز قرار پائے۔ واضح رہےکہ پاکستان  نے 22 سال بعد آسٹریلیا کو اُس کی سر زمین پر ون ڈے سیریز میں شکست دی ہے۔ اس سے قبل 2002 میں پاکستان نے کینگروز کے خلاف آسٹریلیا میں ون ڈے سیریز جیتی تھی۔","sports"
"20","ورلڈ اسنوکر چیمپئن شپ جیتنے والے محمد آصف وطن واپس پہنچ گئے، کوئی حکومتی نمائندہ استقبال کیلئے نہ آیا","https://urdu.geo.tv/latest/386271-","قطر میں آئی بی ایس ایف ورلڈ اسنوکر چیمپئن شپ کا ٹائٹل جیتنے کے بعد محمد آصف وطن واپس پہنچ گئے۔ کراچی ائیرپورٹ پر پاکستان بلیئرڈز اینڈ اسنوکر ایسوسی ایشن کے عہدیداران نے ان کا استقبال کیا لیکن وفاقی یا صوبائی حکومت کا کوئی نمائندہ موجود نہ تھا جس پر آصف نے افسوس کا اظہار کیا۔ محمد آصف نے قطر میں ہونے والے ایونٹ کے فائنل میں ایرانی کیوئسٹ کو شکست دے کر تیسری مرتبہ ورلڈ ٹائٹل جیتا تھا اور آصف نے اب اپنی نظریں چوتھا ٹائٹل جیت کر ریکارڈ بنانے پر مرکوز کرلی ہیں۔ کراچی ائیرپورٹ پر جیو سے گفتگو میں محمد آصف نے کہا کہ ٹورنامنٹ کے آغاز میں کچھ مشکلات کا سامنا کرنا پڑا، لیکن بعد میں فارم میں آنے کے بعد کامیابی ملی۔ انہوں نے کہا کہ پی بی ایس اے نے انہیں بھرپور سپورٹ فراہم کی، چیئرمین عالمگیر شیخ نے روانگی سے پہلے تیسری بار ٹائٹل جیتنے کی خواہش ظاہر کی تھی۔ انہوں نے بتایا کہ قطر کے احمد سیف کے خلاف میچ مشکل تھا، اس میچ کو جیتنے کے بعد راہیں ہموار ہوئیں۔ ائیرپورٹ پر حکومتی نمائندے کی غیر موجودگی پر ان کا کہنا تھا کہ یہ افسوس کی بات ہے کہ ایک ورلڈ چیمپئن کے استقبال کے لیے کوئی نہیں آیا۔ اگر چیمپئنز کے ساتھ یہ رویہ ہوگا تو نوجوان کھلاڑی کیسے حوصلہ پائیں گے۔ محمد آصف نے حکومت سے مطالبہ کیا کہ چیمپئن پلیئرز کی مناسب حوصلہ افزائی کرے اور ان کے انعامات پر نظرثانی کرے۔ انہوں نے تیسری بار ورلڈ ٹائٹل جیتنے کے بعد مزید اعتماد کے ساتھ کہا کہ اب ان کا ہدف چوتھا ورلڈ ٹائٹل جیتنا ہے اور ایک ایسا ریکارڈ بنانا چاہتے ہیں جو پاکستان کے لئے باعث فخر ہو۔ بھارتی کھلاڑیوں سے تعلقات پر بات کرتے ہوئے آصف نے کہا کہ ہمیشہ دوستانہ تعلقات رہے ہیں، اور دونوں ممالک کے کھلاڑی ایک دوسرے کے ملک میں جا کر کھیلنے کے خواہشمند ہیں۔","sports"
"21","چیمپئنز ٹرافی: تاریخوں کے اعلان میں تاخیر، آئی سی سی نے شیڈول کا ایونٹ منسوخ کردیا","https://urdu.geo.tv/latest/386263-","  چیمپئنز ٹرافی 2025 کے شیڈول پر ڈیڈ لاک برقرار ہے جس کی وجہ سے شیڈول کا اعلان تاخیر کا شکار ہوگیا۔ کرکٹ ویب سائٹ کے مطابق شیڈول کا معاملہ سلجھ نہ سکا جس کے باعث آئی سی سی نے ایونٹ منسوخ کردیا ہے جو کہ پہلے 11 نومبر کو شیڈول تھا۔ کرکٹ ویب سائٹ کا کہنا ہے کہ بھارت کے میچز کا فیصلہ نہ ہونے کی وجہ سے ایونٹ ختم کیا گیا، آئی سی سی نے 11 نومبر کو لاہور میں باضابطہ شیڈول کا اعلان کرنے کا پلان کیا تھا۔   متعلقہ آفیشل نے کہا ہے کہ شیڈول ابھی کنفرم نہیں ہے، شیڈول کے حوالے سے میزبان اور حصہ لینے والی ٹیموں کے بورڈز سے بات چیت جاری ہے۔ کرکٹ ویب سائٹ کا کہنا ہے کہ آئی سی سی نے اس ڈویلپمنٹ کے حوالے سے کوئی جواب نہیں دیا۔ آئی سی سی نے 100 دنوں کے حوالے سے تقریب رکھی تھی، تقریب میں شیڈول کا اعلان بھی کیا جانا تھا۔ دوسری جانب پی سی بی کے ذرائع نے کہا ہے کہ یہ ٹرافی ٹور کا فلیگ آف اور ٹورنامنٹ برانڈنگ لانچ تھی، اس ایونٹ پر ابھی کام ہو رہا ہے، شاید اس کو ری شیڈول کیا جائے گا۔ ذرائع نے بتایا کہ لاہور میں آؤٹ ڈور سرگرمیاں ان دنوں مشکل ہیں، ایونٹ کے شیڈول کی نہ تو تصدیق کی تھی نہ اعلان کیا تھا اس لیے اس پر کچھ نہیں کہہ سکتے۔ اس سے قبل بھارت کے پاکستان نہ آنے کی خبر سامنے آئی تھی، بھارت کے پاکستان نہ آنے کے حوالے سے آئی سی سی کو آگاہ کرنے کی بھی خبر سامنے آئی تھی۔ پی سی بی دو روز قبل کے اپنے مؤقف پر قائم ہے، چیئرمین پی سی بی محسن نقوی نے کہا تھا کہ تحریری کچھ آئے گا تو کوئی فیصلہ کریں گے، انہوں نے ہائبرڈ ماڈل کی نفی کی تھی۔","sports"
"22","پاکستانی گالفر احمد بیگ کی انٹرنیشنل مقابلوں میں نمایاں کارکردگی کا سلسلہ جاری ","https://urdu.geo.tv/latest/386246-","پاکستانی گالفر احمد بیگ کی انٹرنیشنل مقابلوں میں نمایاں کارکردگی کا سلسلہ جاری ہے۔ پاکستان کے ابھرتے ہوئے گالفر احمد بیگ نے تائیوان میں ہونے والے اے ڈی ٹی ایمبیسڈر اوپن میں شاندار کارکردگی کا مظاہرہ کرتے ہوئے پانچویں پوزیشن حاصل کرلی۔ احمد نے ہسن فینگ گالف کنٹری کلب میں 4راؤنڈز میں مجموعی طور پر 2 انڈر پار کا اسکور کیا۔ ٹورنامنٹ کے پہلے راؤنڈ میں احمد نے ایک اوور پار 73 کا اسکور بنایا اور دوسرے راؤنڈ میں بھی یہی اسکور برقرار رکھا۔ تیسرے راؤنڈ میں انہوں نے 7 برڈیز کے ساتھ 4 انڈر پار کھیلتے ہوئے شاندار واپسی کی، جبکہ چوتھے راؤنڈ میں پار-72 کا اسکور کیا۔ آخری راؤنڈ کی خاص بات نویں ہول پر احمد بیگ کا ایگل تھا، جو انہوں نے 2 انڈر پار کے ساتھ حاصل کیا۔ تاہم پہلے اور دوسرے راؤنڈ کے چھٹے ہول پر ڈبل بوگی نے ان کی کارکردگی کو متاثر کیا اور ممکنہ ٹاپ تھری میں جگہ بنانے سے محروم رکھا۔ ٹورنامنٹ کے دوران احمد نے مجموعی طور پر 17 برڈیز کیں، انہوں نے کل 39 ہولز پر پارز اسکور کیا جبکہ 13 پر بوگیز اسکور کیے۔ تھائی لینڈ کے وچایا پات سنسرنگ نے 5 انڈر پار کے ساتھ ٹائٹل اپنے نام کیا وہ احمد بیگ سے 3 اسٹروک آگے رہے۔ احمد علی بیگ نے  چیمپئن شپ جیت کر 14 ہزار 875 ڈالر کی انعامی رقم اپنے نام کی۔ احمد بیگ نے ٹورنامنٹ میں شروع ہی سے بہترین کھیل پیش کیا، چوون ہولز پر مشتمل مقابلہ گیارہ انڈر پار یعنی دو سو پانچ کے اسکور سے جیتا ","sports"
"23","پاکستان کے بلال احمد نے ورلڈ باڈی بلڈنگ چیمپئن شپ میں گولڈ میڈل جیت لیا","https://urdu.geo.tv/latest/386244-","پاکستان کے بلال احمد نے ورلڈ باڈی بلڈنگ چیمپئن شپ میں گولڈ میڈل جیت لیا۔ بلال احمد  نے مالدیپ میں ہونے والی 15ویں  ورلڈ باڈی بلڈنگ اینڈ فزیک چیمپئن شپ  میں گولڈ میڈل حاصل کیا ہے۔ بلال احمد نے مین فزیک کیٹیگری میں گولڈ میڈل اپنے نام کیا۔انہوں نے گزشتہ سال ساؤتھ ایشیا ورلڈ باڈی بلڈنگ چیمپئن شپ  میں بھی گولڈ میڈل جیتا تھا۔ پاکستان باڈی بلڈنگ فیڈریشن کے  سیکرٹری سہیل انور کا کہنا ہے کہ بلال احمد کو پرائیویٹ اسپانسر شپ سے ورلڈ باڈی بلڈنگ چیمپئن شپ میں شرکت کے لیے بھیجا۔ دوسری جانب بلال کا کہنا ہے کہ گولڈ میڈل جیتنے پر اللہ تعالی کا شکر گزار ہوں۔","sports"
"24","پاکستان کی خاتون شوٹر کشمالہ طلعت ایشیا کی دوسری بہترین شوٹر قرار، رینکنگ جاری","https://urdu.geo.tv/latest/386233-","  ایشین شوٹنگ کنفیڈریشن نے اپنی سالانہ رینکنگ جاری کردی جس میں پاکستان کی اولمپیئن شوٹر کشمالہ طلعت کو 10 میٹر ائر پسٹل میں ایشیا کی دوسری بہترین شوٹر قرار دے دیا۔ خواتین کی 10 میٹر ائر پسٹل رینکنگ میں کشمالہ طلعت 1350 پوائنٹس کے ساتھ دوسرے نمبر پر ہیں جبکہ بھارت کی ایشا سنگھ 1500 پوائنٹس کے ساتھ پہلے نمبر پر موجود ہیں۔ خواتین کی 25 میٹر پسٹل رینکنگ میں کشمالہ طلعت نے 29ویں پوزیشن حاصل کی ہے۔ مردوں کی رینکنگ میں بھی پاکستانی کھلاڑی نمایاں رہے، 10 میٹر ائر پسٹل میں گلفام جوزف ساتویں نمبر پر جبکہ 25 میٹر ریپڈ فائر ایونٹ میں جی ایم بشیر 15 ویں نمبر پر ہیں۔ خواتین کے مقابلوں میں کشمالہ طلعت 31 ویں پوزیشن پر رہیں اور مینز ایونٹ میں گلفام کا 22 واں نمبر رہا جیو نیوز سے گفتگو کرتے ہوئے کشمالہ طلعت نے اپنی رینکنگ پر اظہار تشکر کرتے ہوئے کہا کہ ایشیا کی دوسری بہترین شوٹر بننا میرے لیے ایک اعزاز ہے، 2025 میں مزید بہتر کارکردگی کے عزم کے ساتھ میدان میں اتروں گی، میرا ہدف مزید ٹریننگ کے ذریعے نئی بلندیاں حاصل کرنا ہے۔ کشمالہ نے کہا کہ پاکستان کی نمائندگی میرے لیے باعثِ فخر ہے اور لوگوں کی سپورٹ سے میرا حوصلہ اور بڑھتا ہے۔","sports"
"25","پاکستان کے طیب اکرام 8 برس کیلئے بلا مقابلہ انٹرنیشنل ہاکی فیڈریشن کے صدر منتخب","https://urdu.geo.tv/latest/386230-","پاکستان کے طیب اکرام  8 برس کیلئے بلا مقابلہ  انٹرنیشنل ہاکی فیڈریشن کے صدر منتخب ہوگئے۔ عمان کے شہر مسقط میں انٹرنیشنل ہاکی فیڈریشن کے سو سال مکمل ہونے پر تقریب کا اہتمام کیا گیا جس میں ایف آئی ایچ کانگریس کے 49 ویں اجلاس میں اہم فیصلے بھی کیے گئے، ایف آئی ایچ نے آئین میں ترمیم کرتے ہوئے فیڈریشن کے صدر کی مدت کو 4 سال سے بڑھا کر آٹھ برس کیا۔ اجلاس میں نئے صدر کے انتخاب کےلیے موجودہ صدر طیب اکرام کے مقابلے میں کوئی امیدوارسامنے نہیں آیا اور وہ بلا مقابلہ ایف آئی ایچ کے مسلسل دوسری مرتبہ صدر منتخب ہوگئے۔ طیب اکرام ایف آئی ایچ کے 8 سالہ مدت کےلیے صدر منتخب ہونے والے پہلے صدر ہیں۔ طیب اکرام دوسال قبل بھارت کے نریندربٹرا کے استعفے کے بعد ایف آئی ایچ کے صدر منتخب ہوئے تھے۔","sports"
"26","بیس بال یونائیٹڈ عرب کلاسک میں مسلسل چوتھی فتح، پاکستان سیمی فائنل میں پہنچ گیا","https://urdu.geo.tv/latest/386226-","  پاکستانی بیس بال ٹیم نے دبئی میں جاری بیس بال یونائیٹڈ عرب کلاسک میں اپنی فتوحات کا سلسلہ برقرار رکھتے ہوئے افغانستان کو 3-17 سے شکست دے دی۔ میچ میں پاکستانی بیٹرز زین، محمد حسین، محمد شاہ، واحد، اور عمار نے شاندار کھیل کا مظاہرہ کیا،  زین نے اپنی جارحانہ بیٹنگ سے انسائیڈ پارک ہوم رن اسکور کیا اور ساتھ ہی گرینڈ سلیم کی شاندار کارکردگی سے پاکستان کی برتری کو بڑھایا۔ کھیل کے ابتدا میں واحد، زین اور سمیر نے ڈبل پلے کے زبردست مظاہرے سے ٹیم کی گرفت کو مضبوط کیا۔ پاکستان کے پچرز حسنین جان، سید علی اور حسن امام نے بھی مخالف ٹیم کی ہٹنگ کی کوششوں کو ناکام بناتے ہوئے بہترین پچنگ کا مظاہرہ کیا۔ پاکستانی ٹیم نے اس سے قبل انڈیا، متحدہ عرب امارات اور بنگلہ دیش کو شکست دی تھی،  ٹیم کی لگاتار چار فتوحات نے اس کی سیمی فائنل تک رسائی کو یقینی بنا دیا۔","sports"
"27","میرا مقصد ہاکی کو عالمی سطح پر اس کا کھویا ہوا مقام دوبارہ دلانا ہے: سفیان خان","https://urdu.geo.tv/latest/386218-","پاکستان کے نوجوان ہاکی کھلاڑی سفیان خان نے سال 2024 کا ایف آئی ایچ رائزنگ اسٹار ایوارڈ جیتنے کے بعد عزم ظاہر کیا ہے کہ ان کا مقصد پاکستان ہاکی کو عالمی سطح پر اس کا کھویا ہوا مقام دوبارہ دلانا ہے۔ سفیان خان نے اس ایوارڈ کو اپنے لیے ایک بڑی کامیابی قرار دیتے ہوئے کہا کہ اس کا تمام تر کریڈٹ وہ اپنی فیملی اور ٹیم کے ساتھیوں کو دیتے ہیں جنہوں نے ہمیشہ ان کا حوصلہ بڑھایا اور ان کی رہنمائی کی۔ انہوں نے کہا کہ میرے لیے یہ لمحہ خاص ہے اور میں اپنی کامیابی کا کریڈٹ اپنی فیملی کو دیتا ہوں جنہوں نے ہر قدم پر میرا ساتھ دیا، میرے کوچز اور ٹیم کے ساتھیوں کا بھی ہر موقع پر تعاون رہا ہے۔ یہ ایوارڈ پاکستان میں ہاکی کھیلنے والے تمام نوجوانوں کے نام کرتا ہوں، سفیان خان سفیان نے مزید کہا کہ وہ پاکستان ہاکی کو اس کا وہ مقام واپس دلانے کے لیے پوری طرح سے پرعزم ہیں جو اسے ایک وقت میں حاصل تھا۔ سفیان کا کہنا تھا کہ ""پاکستان کا ہاکی میں ایک عظیم مقام رہا ہے اور ہم اسے دوبارہ اسی مقام تک پہنچائیں گے جس کا وہ حق رکھتا ہے""۔ سال 2024 میں سفیان خان نے مختلف ایونٹس میں 12 گولز اسکور کیے جبکہ چین میں ہونے والی ایشین چیمپئنز ٹرافی میں بھی ان کی شاندار کارکردگی نے سب کو متاثر کیا۔ اس ایونٹ میں انہوں نے دو پلیئر آف دی میچ کا ایوارڈ بھی جیتا۔ ان کی مجموعی کارکردگی کا یہ تاثر ہے کہ وہ پاکستان ہاکی کے مستقبل میں ایک اہم کردار ادا کریں گے۔","sports"
"28","بھارتی ٹیم پاکستان نہیں آئیگی، چیمپئنز ٹرافی ہائبرڈ ماڈل کے تحت کھیلے جانےکا امکان","https://urdu.geo.tv/latest/386217-","  معروف کرکٹ ویب سائٹ نے دعویٰ کیا ہےکہ بھارتی ٹیم چیمپئنز  ٹرافی کے لیے پاکستان نہیں جائےگی۔ کرکٹ  ویب سائٹ کی رپورٹ کے مطابق بھارتی کرکٹ بورڈ  (بی سی سی آئی)  کی جانب  سے انٹرنیشنل کرکٹ کونسل (آئی سی سی) کو  آگاہ کردیا گیا ہےکہ بھارتی ٹیم  چیمپئنز ٹرافی 2025 میں شرکت کے لیے پاکستان نہیں جائےگی۔ رپورٹ میں کہا گیا ہےکہ بی سی سی آئی نے آئی سی سی کو بتایا ہےکہ انہیں بھارتی حکومت کی جانب سے پاکستان ٹیم نہ بھیجنے کو کہا گیا ہے۔ خیال رہےکہ آئی سی سی  چیمپئنز ٹرافی آئندہ سال  19 فروری سے 9 مارچ تک پاکستان میں شیڈول ہے جس میں 8 ٹیموں نے شرکت کرنا ہے۔   رپورٹ کے مطابق نئی پیشرفت کے بعد آئی سی سی اور پاکستان کرکٹ بورڈ (پی سی بی) کو مبتادل پلان پرکام کرنا ہوگا اور  ہائبرڈ ماڈل کے تحت   پاکستان  اور  یو اے ای میں میچز کرانا ہوں گے۔ کرکٹ  ویب سائٹ کے مطابق ہائبرڈ ماڈل میں سری لنکا کا آپشن بھی شامل ہے۔ خیال رہے کہ گزشتہ روز  بھارتی میڈیا کی جانب سے بھی  چیمپئنز ٹرافی کے لیے بھارتی ٹیم کے پاکستان نہ آنے کا دعویٰ کیا گیا تھا۔ اس  دعوے پر ردعمل میں چیئرمین پی سی بی  محسن نقوی نے کہا تھا کہ کھیل میں سیاست نہیں ہونی چاہیے اور بھارت کے نہ آنے کے باوجود ہم اپنی تیاریاں جاری رکھیں گے۔بھارتی میڈیا نے رپورٹ کیا ہےکہ بھارتی ٹیم پاکستان نہیں آرہی مگر  بھارتی بورڈ نے ٹیم بھیجنے کے حوالے سے اب تک تحریری طور پر آگاہ نہیں کیا۔ محسن نقوی نے کہا کہ  اگر بھارتی ٹیم کے نہ آنے کا تحریری طورپربتایا گیا تو  حکومت کے پاس جاؤں گا اور   پھر حکومت جو فیصلہ کرے گی اس پرعمل کریں گے۔ محسن نقوی کا کہنا تھاکہ 2 ماہ سے بھارتی میڈیا پر خبریں آرہی تھیں کہ بھارتی ٹیم نہیں آرہی،  چاہتے ہیں کھیل میں سیاست نہ ہو، چیمپئنز ٹرافی کے لیے ہائبرڈ ماڈل پر کوئی بات ہوئی اور نہ ہوگی۔ پاکستان نے ہمیشہ خیرسگالی کے جذبات کا مظاہرہ کیا ہے مگر ہردفعہ یہ توقع نہ رکھی جائے، اگرکوئی صورت حال ہے توپی سی بی کوتحریری طور پر آگاہ کیا جائے۔","sports"
"29","نیوزی لینڈ سے گھر میں ہی شکست، بھارتی تھنک ٹینک سے سوالوں کی بوچھاڑ، اختلافات سامنے آگئے","https://urdu.geo.tv/latest/386210-","نیوزی لینڈ کے ہاتھوں ہوم ٹیسٹ سیریز میں کلین سوئپ پر بھارتی کرکٹ ٹیم کےتھنک ٹینک سے بازپرس شروع ہوگئی۔ بھارتی میڈیا کے مطابق بی سی سی آئی  نے آسٹریلیا روانگی سے قبل کپتان کوچ اور چیف سلیکٹرکو طلب کیا، اس میٹنگ میں بھارتی بورڈ سے راجر بنی، جے شاہ اور دیگر اہم عہدیدار  شامل تھے جب کہ  6 گھنٹےکی میٹنگ میں بھارتی ٹیم کےتھنک ٹینک پرسوالات کی بوچھاڑ کردی گئی۔ بھارتی ٹیم کےتھنک ٹینک میں کپتان روہت شرما، کوچ گوتم گمبھیر اور چیف سلیکٹر اجیت اگرکار  شامل تھے، میٹنگ میں گوتم گمبھیر کی کوچنگ کےحوالے سے بھی بات ہوئی۔ میڈیا رپورٹس کے مطابق گوتم گمبھیر کو راہول ڈریوڈ سے مختلف کوچ قرار دیا گیا جب کہ کپتان، کوچ اور سلیکٹر بھی ایک پیج پر نہیں ہیں، بھارتی ٹیم کے تھنک ٹینک میں اختلافات پائے جاتے ہیں۔ اس کے علاوہ تیسرےٹیسٹ میچ میں جسپریت بمرا کو آرام دینے پر سوالات بھی اٹھائے گئے۔","sports"
"30","پاکستانی جوڑی نے سعودیہ میں ہونیوالا آئی ٹی ایف جونئیر ایونٹ جیت لیا","https://urdu.geo.tv/latest/386215-","پاکستانی جوڑی نے سعودی عرب میں ہونے والا آئی ٹی ایف جونئیر ایونٹ جیت لیا۔ احمد نائیل قریشی اور بلال عاصم نے آئی ٹی ایف جے 60 ٹورنامنٹ جیتا۔ ریاض میں ہونے والے ایونٹ کے فائنل میں پاکستانی جوڑی نے ہانگ کانگ اور سعودی پلیئرز کے پیئر کو ہرایا۔ نائیل اور بلال نے عیسیٰ علی اور جیکب کیلیانگ شین کو 5-7  اور 5-7 سے شکست دی۔","sports"
"31","سلمان نصیر کا تبادلہ، پی سی بی کے نئے سی او او نے ذمہ داریاں سنبھال لیں","https://urdu.geo.tv/latest/386214-","پاکستان کرکٹ بورڈ کے گورننگ بورڈ نے نئے چیف آپریٹنگ آفیسر (سی او او) کی منظوری دیدی۔ ذرائع کے مطابق گورننگ بورڈ نے سید سمیر حسین کو پی سی بی کا نیا سی او او لگانے کی منظوری دیدی ہے، چئیرمین پی سی بی محسن نقوی کی تجویز پر سید سمیر احمد کی منظوری دی گئی۔ ذرائع کا بتانا ہے کہ سلمان نصیر کا پی ایس ایل میں تبادلہ کر دیا گیا ہے، سلمان نصیر اب چیف ایگزیکٹو پی ایس ایل ہوں گے۔ اس کے علاوہ سلمان نصیر پی سی بی چیئرمین کے ایڈوائزر بھی ہوں گے۔ ذرائع پی سی بی کے مطابق سید سمیر احمد نے سی او او کی ذمہ داریاں سنبھال لی ہیں۔","sports"
"32","بھارتی میڈیا کے ذریعے ٹیم کے پاکستان نہ جانیکی خبر کیوں دی گئی؟ وکرانت گپتا نے بتادیا","https://urdu.geo.tv/latest/386202-","  اسپورٹس کے معروف بھارتی صحافی وکرانت گپتا نے آئی سی سی چیمپئنز ٹرافی کے لیے بھارتی ٹیم کے پاکستان نہ آنے کے حوالے سے چند انکشافات کیے ہیں۔ جیونیوز کے پروگرام 'آج شاہ زیب خانزادہ کے ساتھ ' میں گفتگو کرتے ہوئے وکرانت گپتا نے کہا کہ میڈیا کے ذریعے ہی لڑائی لڑی جارہی تھی، اگر سمجھ رہے ہیں کہ آج منع کیا گیا ہے تو وہ غلط ہے، کسی بھی اسٹیج پر ایسا نہیں لگتا تھا کہ انڈیا جائے گاکیوں کہ یہ بات بی سی سی آئی کے ہاتھ میں نہیں تھی بلکہ یہ سب بھارتی حکومت کے ہاتھ میں ہے۔ بھارتی صحافی نے کہا کہ آئی سی سی ٹورنامنٹ جس ملک میں ہوتا ہے وہا ں پر سب جاتے ہیں مگر انڈیا اور پاکستان کے حالات تھوڑے مختلف تھے، ایسا نہیں ہے کہ پاکستان کرکٹ بورڈ کوآفیشلی آج آگاہ کیا گیا ہے۔ چیمپئنز ٹرافی 19 فروری سے 9 مارچ 2025 تک شیڈول ہے جس کے میچز کراچی، لاہور اور راولپنڈی میں ہوں گے وکرانت گپتا کے مطابق  انڈین میڈیا کے ذریعے خبر دینے کا مقصد یہ تھا کہ پاکستان کو ذہنی طور پر تیار کردیا گیا ہے کہ بھارتی ٹیم پاکستان نہیں جارہی ہے،حکومت نے میڈیا کے ذریعے یہ بات پاکستان تک پہنچائی۔ اس دوران سابق کپتان راشد لطیف کا کہنا تھا کہ پاکستان میں اگر سکیورٹی کا بہانہ بنائیں گے تو ان کے پاس ٹھوس حقائق نہیں ہیں، اگر آسٹریلیا، نیوزی لینڈ، جنوبی افریقا اور انگلینڈ پاکستان کھیلنے آرہی ہیں تو انڈیا کو مضبوط گراؤنڈ بنانا پڑے گا۔ خیال رہے کہ بھارتی میڈیا میں رپورٹ کیا گیا ہے کہ بھارتی کرکٹ ٹیم چیمپئنز ٹرافی کے لیے پاکستان نہیں آئے گی، میچز نیوٹرل وینیو پر کھیلنے کو تیار ہے مگر بھارتی ٹیم پاکستان نہیں جائےگی۔ دوسری جانب پاکستان کرکٹ بورڈ کے چیئرمین محسن نقوی نے قذافی اسٹیڈیم لاہور کے دورے کے موقع پر میڈیا سے گفتگو کرتے ہوئے کہا کہ بھارتی کرکٹ بورڈ نے تحریری طور پر آگاہ نہیں کیا۔ محسن نقوی کا کہنا تھا کہ بھارتی کرکٹ بورڈ کا کوئی خط نہیں ملا، اگر نہ آنے کا تحریری پر طور پر بتایا گیا تو حکومت کے پاس جاؤں گا، ہم چیمپئنز ٹرافی کےلیے اپنی تیاریاں جاری رکھیں گے۔","sports"
"33","بھارتی کرکٹر کے ایل راہول اور اتھیا شیٹی کے ہاں ننھے مہمان کی آمد متوقع","https://urdu.geo.tv/latest/386199-","بھارتی کرکٹر کے ایل راہول اور اداکارہ اتھیا شیٹی کے گھر ننھے مہمان کی آمد متوقع ہے۔ کے ایل راہول نے سوشل میڈیا پلیٹ فارم انسٹاگرام پر اپنے گھر ننھے مہمان کی آمد کے حوالے سے چاہنے والوں کو خوشخبری سنائی۔   کے ایل راہول اور ان کی اہلیہ اداکارہ اتھیا شیٹی نے مشترکہ طور پر پوسٹ کی جس میں انہوں نے ننھے مہمان کی آمد کے بارے میں بتایا اور لکھا کہ 'ہماری خوبصورت نعمت جلد آنے والی ہے'۔ اس کے ساتھ ہی دونوں کی جانب سے اپنے ننھے مہمان کی آمد 2025 میں بتائی گئی ہے۔   کے ایل راہو کی جانب سے پوسٹ شیئر کرنے کے بعد انہیں بالی وڈ اداکارہ عالیہ بھٹ، نمرت کور، سابق ٹینس اسٹار ثانیہ مرزا سمیت دیگر مشہور شخصیات اور فینز کی جانب سے مبارک باد دینے کا سلسلہ جاری ہے۔ بھارتی کرکٹر کے ایل راہول اور اداکارہ اتھیا شیٹی کی شادی گزشتہ سال ہوئی تھی۔","sports"
"34","پاکستانی باکسر شعیب خان زہری نے انٹرنیشنل باکسنگ فائٹ جیت لی","https://urdu.geo.tv/latest/386176-","   پاکستانی باکسر شعیب خان زہری نے انٹرنیشنل باکسنگ فائٹ جیت لی۔ مسقط میں  انٹرنیشنل باکسنگ فائٹ کا مقابلہ سجا جس میں شعیب خان نے افغان باکسرکو ہرا کر انٹرنیشنل باکسنگ ٹائٹل جیت لیا۔ اس کے علاوہ  شعیب خان زہری کی فائٹ  رواں سال کے آخری مہینے دسمبر میں بھارتی باکسر کے ساتھ ہوگی۔","sports"
"35","سعودی ویمن ٹیم سے دوستانہ فٹبال میچ، پاکستان فٹبال فیڈریشن کو تاحال این او سی نہ مل سکا","https://urdu.geo.tv/latest/386168-","پاکستان اسپورٹس بورڈ (پی ایس بی) نے پاکستان فٹبال فیڈریشن (پی ایف ایف) کو سعودی عرب کیخلاف قطر میں فرینڈلی ویمن فٹبال میچ کیلئے این او سی کے اجرا سے قبل ضروری دستاویزات جمع کرانے کی ہدایت کردی ۔ ذرائع کے مطابق پی ایف ایف نے 7 نومبر کو این او سی کیلئے پاکستان اسپورٹس بورڈ کو خط لکھا تھا لیکن اس خط میں فرینڈلی میچ سے متعلق مکمل تفصیلات شامل نہیں کی گئی تھیں۔ سعودیہ کی جانب سے یہ غیر معمولی دعوت نامہ آیا ہے، دونوں فیڈریشنز کے درمیان تعلقات بڑھانے کا یہ اچھا موقع ہے ذرائع کا کہنا ہے کہ پی ایف ایف نے پی ایس بی کو بھیجے خط میں درخواست کی تھی کہ ٹائم لائن قوانین میں نرمی کرتے ہوئے جلد این او سی جاری کیا جائے، تاہم اس خط کے ساتھ پی ایف ایف نے پلیئرز کے نام اور دیگر ضروری تفصیلات فراہم نہیں کیں گئی تھیں۔ پی ایس بی نے جوابی خط کے ذریعے پی ایف ایف پر واضح کیا کہ پلیئرز کی مکمل تفصیلات، میزبان ملک سے موصولہ دعوت نامے اور فیڈریشن کی انڈر ٹیکنگ سمیت دیگر ضروری دستاویزات فراہم کیے بغیر این او سی کا اجرا ممکن نہیں۔ ","sports"
"36","بیس بال یونائیٹڈ عرب کلاسک میں پاکستان نے بھارت کو بھی آؤٹ کلاس کردیا","https://urdu.geo.tv/latest/386158-","پاکستان نے بیس بال یونائیٹڈ عرب کلاسک میں اپنی شاندار کارکردگی کا سلسلہ جاری رکھتے ہوئے بھارت کو  0-12 سے آ=ٹ کلاس کرکے مسلسل تیسری کامیابی حاصل کرلی۔ دبئی میں جاری بیس بال ایونٹ میں پاکستانی ٹیم نے بھارت کو کھیل کے کسی بھی لمحے میں سنبھلنے کا چانس اور ہوم رن اسکور کرنے کا موقع نہ دیا۔ پاکستان نے دوسری، چوتھی اور پانچویں اننگز میں ہوم رنز اسکور کرکے برتری کو مستحکم کیا اور بھارتی ٹیم کے خلاف اپنی گرفت مضبوط رکھی۔ میچ میں مجموعی طور پر پاکستان کے تمام کھلاڑیوں نے شاندار کارکردگی کا مظاہرہ کیا، خاص طور پر پیئرس رومیل خان، محمد یونس، زین شریف، جبران مرتضیٰ اور محمد حسین نے نمایاں کردار ادا کیا۔ پاکستانی پچر فیصل حیات نے بھارتی بیٹرز کو دباؤ میں رکھا جس کی وجہ سے بھارتی ہٹرز مشکلات کا شکار رہے۔ اس کامیابی کے ساتھ ہی پاکستان نے ٹورنامنٹ کے ناک آؤٹ مرحلے میں رسائی حاصل کرلی۔ پاکستانی ٹیم اپنا آخری گروپ میچ کل افغانستان کے خلاف کھیلے گی، مسلسل تین فتوحات کے بعد پاکستان کی  براہ راست سیمی فائنل تک رسائی کے امکانات روشن ہیں۔","sports"
"37","یورپ میں ٹاپ ڈویژن فٹبال کھیلنے والی پاکستانی نژاد اقصیٰ کی قومی فٹبال ٹیم میں شمولیت کا امکان","https://urdu.geo.tv/latest/386159-","یورپ میں ٹاپ ڈویژن فٹبال کھیلنے والی پاکستانی نژاد  اقصیٰ مشتاق کی پاکستان ویمن فٹ بال  ٹیم میں شمولیت کا امکان ہے۔ یورپ میں   ٹاپ لیگ  کھیلنے والی اقصیٰ مشتاق  پہلی پاکستانی نژاد خاتون فٹبالر ہیں،  وہ  ان دنوں یونانی کلب او ایف آئی کی جانب سے کھیل رہی ہیں۔ اقصیٰ مشتاق 2020 میں اطالوی کلب نپولی کی نمائندگی  بھی کرچکی ہیں،  وہ سعودی  عرب کے خلاف پاکستان ویمن فٹ بال ٹیم کے  عبوری اسکواڈ میں شامل ہیں۔ پاکستان اور سعودی عرب کے درمیان یہ مقابلہ 7 دسمبر کوقطر میں  شیڈولڈ ہے۔ اس کے علاوہ برطانیہ میں پیدا ہونیوالی اقصیٰ مشتاق امریکا میں بھی فٹبال کھیل چکی ہیں۔","sports"
"38","پاکستان کے سفیان خان نے انٹرنیشنل ہاکی فیڈریشن کا رائزنگ اسٹار ایوارڈ جیت لیا","https://urdu.geo.tv/latest/386157-","  پاکستان کے سفیان خان نے انٹرنیشنل ہاکی فیڈریشن کا رائزنگ اسٹار ایوارڈ جیت لیا۔ انٹرنیشنل ہاکی فیڈریشن کا سالانہ ایوارڈ گالا عمان کے دارالحکومت مسقط میں ہوا جس میں سفیان خان کو رائزنگ اسٹار کا ایوارڈ دیا گیا۔ سفیان خان کا کہنا تھاکہ یہ ایوارڈ  پاکستان میں ہاکی کھیلنے والے تمام نوجوانوں کے نام کرتا ہوں۔ انہوں نے کہا کہ پاکستان ہاکی ختم نہیں ہوئی، ٹیلنٹ کی کمی نہیں، خواہش ہے کہ پاکستان کو ایک بار پھر عروج تک پہنچانے میں کردار ادا کروں۔ ","sports"
"39","مینز ٹیم اچھا کھیلتی ہے تو اس کا اثر ویمن ٹیم پر بھی پڑتا ہے: قومی کرکٹر ارم جاوید","https://urdu.geo.tv/latest/386149-","پاکستان ویمن کرکٹ ٹیم کی کھلاڑی ارم جاوید نے کہا ہے کہ پاکستان میں خواتین کرکٹ کی ترقی کے لیے ویمن کرکٹ لیگ کا انعقاد وقت کی اہم ضرورت ہے۔ کراچی میں میڈیا سے گفتگو کرتے ہوئے ارم جاوید نے پاکستان کرکٹ بورڈ سے مطالبہ کیا کہ وہ جلد از جلد ویمن کرکٹ لیگ کا انعقاد کرے تاکہ پاکستانی ویمن کرکٹرز کو بھی ٹاپ لیول کرکٹ کا بھرپور تجربہ حاصل ہو۔ ارم جاوید نے بتایا کہ دیگر ممالک کی ویمن ٹیمیں کافی عرصے سے لیگ کھیل رہی ہیں جس سے نہ صرف ان کے کھیل میں بہتری آئی ہے بلکہ ان کی ذہنی پختگی میں بھی اضافہ ہوا ہے۔ انہوں نے کہا کہ ""اگر ہمیں بھی لیگ کے مواقع فراہم کیے جائیں تو ہم بھی بین الاقوامی معیار پر کھڑے ہو سکیں گے""۔ آسٹریلیا کی جانب سے دیا گیا 164 رنز کا ہدف پاکستان نے صرف ایک وکٹ کے نقصان پر 27 ویں اوور میں حاصل کر لیا انہوں نے مزید کہا کہ حالیہ ایونٹس میں پاکستان ویمن ٹیم کی کارکردگی میں واضح بہتری آئی ہے اور ٹیم نے ان حریف ٹیموں کو شکست دی ہے جن سے پہلے جیتنا مشکل ہوتا تھا۔ ارم جاوید کا کہناتھا کہ ویمن کرکٹ میں فٹنس اور مقابلے کا معیار بڑھ گیا ہے، مقابلے کا رجحان بڑھنے سے سینئر پلیئرز پر بھی کارکردگی دکھانے کا دباؤ بڑھا ہے جس سے کھیل میں مجموعی طور پر بہتری آئی ہے۔ ان کا کہنا تھا کہ اگر بار بار ہم وہی لڑکیاں آپس میں کھیلیں گی تو بہتری کا امکان کم ہوگا، ہمیں بین الاقوامی پلیئرز کے ساتھ کھیل کر سیکھنے کی ضرورت ہے۔ ایک سوال پر ارم جاوید نے کہا کہ مینز ٹیم اچھا کھیلتی ہے تو اس کا اثر ویمن ٹیم پر بھی پڑتا ہے اور ان کی دعائیں ہمیشہ مینز ٹیم کے ساتھ ہوتی ہیں۔ ایک سوال پر ان کا کہنا تھا کہ ٹیموں کے ساتھ مینٹورز لگانے سے کھلاڑیوں کو  بہت فائدہ ہوگا، کسی کو کوئی بھی مسئلہ ہوگا تو وہ ان مینٹورز سے ڈسکس کرسکتی ہیں، اگر یہ سلسلہ جاری رہا تو پاکستان ویمن کرکٹ کو ترقی سے کوئی نہیں روک سکتا۔","sports"
"40","چیمپئنز ٹرافی میں ہائبرڈ ماڈل پر کوئی بات نہیں ہوگی: بھارت کے پاکستان نہ آنے کی خبر پر محسن نقوی کا ردعمل","https://urdu.geo.tv/latest/386129-","بھارتی میڈیا کے چیمپئنز ٹرافی کے لیے ٹیم کے پاکستان نہ آنے کے دعوے پر ردعمل میں چیئرمین پی سی بی نے کہا ہےکہکھیل میں سیاست نہیں ہونی چاہیے اور بھارت کے نہ آنے کے باوجود ہم اپنی تیاریاں جاری رکھیں گے۔ قذافی اسٹیڈیم میں جاری ترقیاتی کام کا جائزہ لینے کے بعد میڈیا سے گفتگو میں محسن نقوی نے کہا کہ بھارتی میڈیا نے رپورٹ کیا ہے کہ بھارتی ٹیم پاکستان نہیں آرہی مگر  بھارتی بورڈ نے ٹیم بھیجنے کے حوالے سے اب تک تحریری طور پر آگاہ نہیں کیا۔ چیئرمین پی سی بی نے کہا کہ اگربھارتی ٹیم کے نہ آنے کا تحریری طورپربتایا گیا توحکومت کے پاس جاؤں گا اور  پھرحکومت جو فیصلہ کرے گی اس پرعمل کریں گے۔ محسن نقوی کا کہنا تھاکہ 2 ماہ سے بھارتی میڈیا پرخبریں آرہی تھیں کہ بھارتی ٹیم نہیں آرہی، چاہتے ہیں کھیل میں سیاست نہ ہو، چیمپئز ٹرافی کے لیے ہائبرڈ ماڈل پر کوئی بات ہوئی اور نہ ہوگی۔  چیمپئنز ٹرافی 19 فروری سے 9 مارچ 2025 تک شیڈول ہے جس کے میچز کراچی، لاہور اور راولپنڈی میں ہوں گے انہوں نے کہا کہ پاکستان نے ہمیشہ خیرسگالی کے جذبات کا مظاہرہ کیا ہے مگر ہردفعہ یہ توقع نہ رکھی جائے، اگرکوئی صورت حال ہے توپی سی بی کوتحریری طورپرآگاہ کیا جائے۔ واضح رہے بھارتی میڈیا دعویٰ کررہا ہے کہ بھارتی کرکٹ بورڈ نے چیمپئنز ٹرافی کے لیے پاکستان آنے سے منع کردیا ہے۔ بھارتی بورڈ کے ذرائع کے مطابق بھارتی ٹیم کے میچز دبئی میں رکھنے کا مطالبہ کیا گیا ہے جب کہ بی سی سی آئی نے اپنے تحفظات سےحکام کو آگاہ کردیاکہ وہ نیوٹرل وینیوزپرمیچزکھیلنا چاہتے ہیں اور اس کے لیے دبئی بہترین جگہ ہے۔","sports"
"41","بھارت نے چیمپئنز ٹرافی کیلئے پاکستان آنے سے انکار کردیا: بھارتی میڈیا","https://urdu.geo.tv/latest/386121-","بھارت نے  آئی سی سی چیمپئنز ٹرافی کے لیے پاکستان آنے سے انکار کردیا۔ بھارتی میڈیا دعویٰ کررہا ہے کہ بھارتی کرکٹ بورڈ نے چیمپئنز ٹرافی کے لیے پاکستان آنے سے منع کردیا ہے۔ انڈین ایکسپریس کی رپورٹ کے مطابق بھارتی بورڈ کا کہنا ہے کہ بھارتی ٹیم پاکستان نہیں جائے گی اور یہ ہمارا حتمی فیصلہ ہے جو ہم پاکستان کو لکھ کے دے چکے ہیں۔   بھارتی بورڈ کے ذرائع کے مطابق بھارتی ٹیم کے میچز دبئی میں رکھنے کا مطالبہ کیا گیا ہے جب کہ بی سی سی آئی نے  اپنے تحفظات سےحکام کو آگاہ کردیاکہ وہ نیوٹرل وینیوزپرمیچزکھیلنا چاہتے ہیں اور اس کے لیے دبئی بہترین جگہ ہے۔ چیئرمین پی سی بی محسن نقوی کا بیان اس حوالے سے پاکستان کرکٹ بورڈ کے چیئرمین محسن نقوی نے کہا کہ میرے پاس بی سی سی آئی کا کوئی پرچہ نہیں آیا، بھارتی بورڈ نے اب تک تحریری طور پر کچھ نہیں بتایا ہے، ہائبرڈ ماڈل پر کوئی بات نہیں ہوئی اور نہ ہوگی۔ خیال رہے کہ اس سے قبل خبریں تھیں کہ بھارتی کرکٹ بورڈ ٹیم کو چیمپئنز ٹرافی کے لیے پاکستان بھیجنے پر رضامند ہوگیا ہے۔ بھارت کے علاوہ دیگر 6 ٹیموں نے ایونٹ میں ٹیموں کو پاکستان بھیجنے کی تصدیق کردی ہے تاہم بھارت سکیورٹی کے بہانے بناکر ٹیم بھیجنے سے انکاری ہے اور ٹورنامنٹ کو ہائبرڈ ماڈل کے تحت کروانا چاہتا ہے۔ چیمپئنز ٹرافی 19 فروری سے 9 مارچ 2025 تک شیڈول ہے جس کے میچز کراچی، لاہور اور راولپنڈی میں ہوں گے۔","sports"
"42","آسٹریلیا کو ہوم گراؤنڈ پر شکست دیکر کھلاڑیوں نے قوم کے دل جیت لیے: محسن نقوی","https://urdu.geo.tv/latest/386109-","آسٹریلیا کے خلاف دوسرے ایک روزہ میچ میں تاریخ ساز فتح پر چیئرمین پاکستان کرکٹ بورڈ محسن نقوی نے قومی ٹیم کو شاباش دی ہے۔ محسن نقوی نے اپنے بیان میں کہا کہ تمام کھلاڑیوں کو دل کی  گہرائیوں سے مبارکباد دیتا ہوں، بولرز حارث رؤف اور شاہین آفریدی نے شاندار بولنگ کرکے فتح میں اہم کردار ادا کیا، کپتان محمد رضوان نے عمدہ کیپنگ کرتے ہوئے 6 کیچ کیے۔ چیئرمین پی سی بی نے کہا کہ صائم ایوب اور عبداللہ شفیق نے ذمہ دارانہ بیٹنگ کرکے پاکستان کو 9 وکٹوں سے کامیابی دلائی، بہترین پرفارمنس پر حارث، شاہین، رضوان، صائم  اور عبداللہ  تحسین کے مستحق ہیں۔   محسن نقوی کا کہنا تھا کہ کھلاڑیوں نے  فیلڈنگ، بولنگ اور بیٹنگ میں شاندار  کارکردگی دکھائی، آسٹریلیا جیسی مضبوط ٹیم کو ہوم گراؤنڈ میں شکست دے کر کھلاڑیوں نے قوم کے دل جیت لیے، اس بڑی جیت پر کھلاڑیوں نے قوم کو خوشیاں دی ہیں۔ انہوں نے مزید کہا کہ کھلاڑیوں نے میدان میں ٹیم ورک کا بہترین مظاہرہ کیا اور نتیجہ جیت کی صورت میں سامنے آیا، آسٹریلیا کے خلاف  میچ میں فتح سے کھلاڑیوں کا مورال بڑھے گا اور آئندہ میچ میں بھی اچھی کارکردگی کا مظاہرہ کریں گے۔","sports"
"43","دوسرا ون ڈے: پاکستان نے آسٹریلیا کو 9 وکٹوں سے ہرا دیا، 3 میچوں کی سیریز ایک ایک سے برابر","https://urdu.geo.tv/latest/386042-","ایڈیلیڈ : تین ایک روزہ میچوں کی سیریز کے دوسرے میچ میں پاکستان نے آسٹریلیا کو 9 وکٹوں سے شکست دیکر سیریز ایک ایک سے برابر کر دی۔ ایڈیلیڈ میں کھیلے جا رہے میچ میں ہدف کے تعاقب میں پاکستان کی جانب سے اننگز کا آغاز عبد اللہ شفیق اور صائم ایوب نے کیا اور قومی ٹیم کو پہلا نقصان 137 رنز پر ہوا جب صائم ایوب 82 رنز بناکر آؤٹ ہوئے، ان کی اننگز میں 6 چھکے اور 5 چوکے شامل تھے۔ اس کے بعد عبد اللہ شفیق اور بابر اعظم نے اسکور آگے بڑھایا اور ٹیم کو جیت سے ہمکنار کرایا، عبد اللہ شفیق 64 اور بابر اعظم 15 رنز بنا کر ناقابل شکست رہے۔ آسٹریلیا کی جانب سے واحد وکٹ ایڈم زمپا  نے حاصل کی، انہوں نے 44 رنز دیے۔ قبل ازیں پاکستان کے کپتان محمد رضوان نے ٹاس جیت کر فیلڈنگ کا فیصلہ کیا۔ آسٹریلیا کی جانب سے اننگز کا آغاز جیک فریسر مک گرج اور میتھیو شارٹ نے کیا لیکن دونوں کھلاڑیوں کو شاہین شاہ آفریدی نے آغاز میں ہی پویلین لوٹا دیا، جیک فریسر 13 رنز بنا کر کیچ آؤٹ ہوئے جبکہ میتھیو شارٹ کو شاہین نے ایل بی ڈبلیو کیا۔ آسٹریلیا کے تیسرے آؤٹ ہونے والے کھلاڑی جوش انگلس تھے جو 18 رنز بنا کر حارث رؤف کا شکار بنے، مارنس لبوشین کو بھی حارث نے ہی پویلین کی راہ دکھائی۔ محمد حسنین نے آسٹریلیا کے سیٹ بیٹر اسٹیو اسمتھ کو 35 رنز پر وکٹوں کے پیچھے کیچ آؤٹ کرایا جبکہ ایرون ہارڈی اور گلین میکسویل کو حارث نے اپنا شکار بنایا۔ مچل اسٹارک کو نسیم شاہ نے بولڈ کیا جبکہ آسٹریلوی کپتان پیٹ کمنز حارث رؤف کے پانچویں شکار بنے جبکہ آخری وکٹ شاہین شاہ آفریدی کے حصے میں آئی۔ پاکستان کی جانب سے حارث رؤف نے 29 رنز دیکر 5 کھلاڑیوں کو آؤٹ کیا جبکہ شاہین شاہ آفریدی نے 26 رنز دیکر 3 وکٹیں حاصل کیں، ایک ایک وکٹ محمد حسنین اور نسیم شاہ کے حصے میں آئی۔ ٹاس جیت کر قومی ٹیم کے کپتان محمد رضوان کا کہنا تھا آسٹریلیا کے خلاف پہلا ون ڈے کھیلنے والی ٹیم کو ہی برقرار رکھا گیا ہے اور پلیئنگ الیون میں کوئی تبدیلی نہیں  کی ہے۔ آسٹریلوی کپتان پیٹ کمنز نے کہا کہ ہم ٹاس جیت جاتے تو ہم بھی پہلے بولنگ ہی کرتے، ہم نے بھی اپنی ٹیم میں کوئی تبدیلی نہیں کی اور پہلا ون ڈے جیتنے والی ٹیم کو برقرار رکھا ہے۔ یاد رہے کہ تین ایک روزہ میچوں کی سیریز کے پہلے میچ میں آسٹریلیا نے پاکستان کو دلچسپ مقابلے کے بعد دو وکٹوں سے شکست دی تھی۔","sports"
"44","ایک میچ میں 6 کیچز، رضوان نے آسٹریلیا کیخلاف میچ میں ورلڈ ریکارڈ برابر کردیا","https://urdu.geo.tv/latest/386081-","پاکستان کرکٹ ٹیم کے کپتان محمد رضوان نے ایک میچ میں سب سے زیادہ کیچ کا ریکارڈ برابر کردیا۔ آسٹریلیا کے خلاف دوسرے ون ڈے میچ میں محمد رضوان نے چھ کیچ کیے، رضوان اگر ایڈم زیمپا کا کیچ نہ گراتے تو ورلڈ ریکارڈ بناسکتے تھے۔ خیال رہے کہ اس سے قبل ایڈم گلکرسٹ، مارک باؤچر،  ایلک اسٹیورٹ، میٹ پرائیر، جوز بٹلر،  سرفراز احمد ، کوئنٹن ڈی کک اور میتھیو کراس بھی ایک میچ میں چھ کیچ کرچکے ہیں۔ حارث رؤف نے 5 کھلاڑیوں کو آؤٹ کیا جبکہ شاہین شاہ آفریدی کے حصے میں 3 وکٹیں آئیں واضح رہے کہ ایڈیلیڈ میں کھیلے جارہے تین ایک روزہ میچوں کی سیریز کے دوسرے میچ میں آسٹریلیا نے پاکستان کو جیت کے لیے 164 رنز کا ہدف دیا ہے۔ ایڈیلیڈ میں کھیلے جا رہے میں پاکستان کے کپتان محمد رضوان نے ٹاس جیت کر فیلڈنگ کا فیصلہ کیا۔ اس سے قبل پہلے میچ میں آسٹریلیا نے پاکستان کو دلچسپ مقابلے کے بعد دو وکٹوں سے شکست دی تھی۔","sports"
"45","آسٹریلیا کیخلاف 5 وکٹیں، حارث نے شاہین، ثقلین اور مشتاق احمد کا ریکارڈ توڑ دیا","https://urdu.geo.tv/latest/386090-","قومی کرکٹر حارث رؤف نے آسٹریلیا کے خلاف دوسرے ون ڈے میں شاندار بولنگ کا مظاہرہ کرتے ہوئے اہم سنگ میل اپنے نام کرلیا۔ حارث رؤف نے آسٹریلیا کے خلاف  دوسرے ون ڈے میں 8 اوورز میں 29 رنز دے کر 5 وکٹیں حاصل کیں، اس کارکردگی کے ساتھ حارث نے ون ڈے کیرئیر میں اہم سنگ میل اپنے نام کرلیا ہے۔ لاہور قلندرز کے پلیئر ڈیولپمنٹ پروگرام سے ابھرنے والے حارث رؤف نے 30 اکتوبر 2020 کو ون ڈے ڈیبیو کیا جس کے بعد سے حارث نے 39 میچز میں 77 وکٹیں حاصل کی ہیں جو کہ اس عرصے میں کسی بھی فل ممبر ٹیم کے فاسٹ بولر کی سب سے زیادہ وکٹیں ہیں۔ حارث رؤف نے 5 کھلاڑیوں کو آؤٹ کیا جبکہ شاہین شاہ آفریدی کے حصے میں 3 وکٹیں آئیں اس دوران صرف عمان کے بلال خان 83 وکٹوں کے ساتھ حارث سے آگے ہیں اور  عمان آئی سی سی میں ایسوسی ایٹ ممبر ٹیم ہے۔ حارث کی یہ پاکستان کے کسی بھی بولر کے کیرئیر کے ابتدائی 39 میچز میں سب سے زیادہ وکٹیں بھی ہیں، ایڈیلیڈ میں5  وکٹ لے کر انہوں نے اسپنر ثقلین مشتاق اور فاسٹ بولر شاہین آفریدی کا ریکارڈ توڑ دیا جو اپنے ابتدائی 39 میچوں میں 76 ، 76 وکٹیں حاصل کرچکے تھے۔ دنیا کے دیگر فاسٹ بولرز میں آسٹریلیا کے فاسٹ بولر مچل اسٹارک نے 39 میچز میں 79 وکٹیں حاصل کی ہیں اور عمان کے بلال خان کی 83 وکٹیں بھی 39 میچز میں ہیں۔ نیپالی اسپنر سندیپ لمیچانے نے ابتدائی 39 ون ڈے میں 93 اور افغانستان کے راشد خان نے 90  جب کہ بھارت کے کلدیپ یادیو نے 77 وکٹیں حاصل کیں۔ یاد رہے کہ3 ایک روزہ میچوں کی سیریز کے پہلے میچ میں آسٹریلیا نے پاکستان کو دلچسپ مقابلے کے بعد دو وکٹوں سے شکست دی تھی۔","sports"
"46","جیسن گلیسپی کی پاکستان ٹیم کی وائٹ بال فارمیٹ میں کوچنگ کیلئے عدم دلچسپی ","https://urdu.geo.tv/latest/386068-","جیسن گلیسپی نے پاکستان کرکٹ ٹیم کے وائٹ بال فارمیٹ میں کوچنگ سنبھالنے میں عدم دلچسپی ظاہر کردی۔ انہوں نے آسٹریلوی میڈیا سے گفتگو کے دوران کوچنگ کے معاملے پر بات کرتے ہوئے کہا کہ وائٹ بال فارمیٹ میں صرف عبوری کوچنگ کی ذمہ داری سنبھالی ہے، ابھی اس وقت وائٹ بال فارمیٹ میں مستقل کوچنگ کرنے کا خواہشمند نہیں ہوں۔ جیسن گلیسپی نے کہا کہ میں نے کوچنگ کے لیے اپنا نام نہیں دیا ہے، پاکستان کرکٹ میں صر ف ریڈ بال کی کوچنگ کرنے کا مقصد ہی یہ تھا کہ میں اپنی فیملی کے ساتھ وقت گزار سکوں۔ سابق آسٹریلوی فاسٹ بولر نے کہا کہ مجھے کوچنگ سے محبت ہے، مگر میں یہ سمجھتا ہوں کہ 11 مہینوں تک گھر سے باہر نہیں رہ سکتا، میں نہیں سمجھتا کہ ذہنی طور پر بھی میں یہ سب ہینڈل کرسکوں گا۔ یاد رہے کہ ریڈ بال فارمیٹ کے کوچ جیسن گلیسپی کو دورہ آسٹریلیا کے لیے وائٹ بال کوچ بنایا گیا تھا۔ واضح رہے کہ گیری کرسٹن نے پاکستان ٹیم کے دورہ آسٹریلیا کے لیے روانگی سے چند روز قبل استعفیٰ دے دیا تھا۔","sports"
"47","افغانستان کے اہم کھلاڑی کا ون ڈے کرکٹ سے ریٹائرمنٹ لینے کا اعلان","https://urdu.geo.tv/latest/386066-","افغانستان کرکٹ ٹیم کے آل راؤنڈر محمد نبی نے ون ڈے کرکٹ سے ریٹائرمنٹ لینے کا اعلان کردیا۔ افغان کرکٹ بورڈ کے چیف ایگزیکٹو نصیب خان نے بتایاکہ محمد نبی چیمپئنز ٹرافی کے بعد ون ڈے کرکٹ  سے ریٹائرمنٹ لیں گے اور  اپنی ریٹائرمنٹ کے حوالے سے انہوں نے کرکٹ بورڈ کو آگاہ کردیا ہے۔   چیف ایگزیکٹو کے مطابق کئی مہینے قبل محمد نبی نے اپنی ریٹائرمنٹ کے حوالے سے بات چیت کی تھی جس میں انہوں نے آگاہ کیا تھا کہ وہ چیمپئنز ٹرافی کے بعد ون ڈے کرکٹ کو خیرباد کہیں گے۔ افغان کرکٹ بورڈ چیف ایگزیکٹو نے کہا کہ ہم محمد نبی کے فیصلے کو خوش آمدید کہیں گے، میں سمجھتا ہوں کہ وہ ٹی ٹوئنٹی کرکٹ میں  اپنا کیرئیر جاری رکھنا چاہتے ہیں۔ واضح رہے کہ محمد نبی نے 2009 میں افغانستان کے لیے ڈیبیو کیا  تھا، 39 سالہ کرکٹر نے 2019 میں ٹیسٹ کرکٹ سے ریٹائرمنٹ کا اعلان کیا تھا۔","sports"
"48","دوران میچ  فیلڈ چھوڑ کر احتجاجاً باہر جانیوالا ویسٹ انڈیز ٹیم کا بولر 2  میچز کیلئے معطل","https://urdu.geo.tv/latest/386065-","کرکٹ ویسٹ انڈیز  نے فاسٹ بولر الزاری جوزف کو ڈسپلن اور پروفیشنل ازم کے اصولوں کی خلاف ورزی پر  2 میچز کے لیے معطل کردیا ۔ الزاری جوزف انگلینڈ کے خلاف  بارباڈوس میں کھیلے گئے تیسرے ون ڈے میں کپتان کے فیلڈ سیٹ کرنے پراحتجاج کرکے باہر چلے گئے تھے۔ کرکٹ ویسٹ انڈیز کے مطابق  واقعہ ڈسپلن اور پروفیشنل ازم کے اصولوں کے خلاف ہے جس کے پیش نظر  فاسٹ بولر کو 2 میچز کیلئے معطل کیا گیا ہے۔ ویسٹ انڈیز کرکٹ کا بتانا ہے کہ پروفیشنل ازم اور سالمیت کے اعلیٰ معیار کو برقرار رکھنے کیلئے الزاری جوزف کو 2 میچز کے لیے معطل  کرنے کا فیصلہ کیا گیا۔ دوسری جانب الزاری جوزف نے واقعہ پر اظہار افسوس کرتے ہوئے معافی مانگی اور کہا کہ میں ذاتی طورپرکپتان شائے ہوپس،  اپنے ساتھیوں اور  مینجمنٹ سے معافی مانگتا ہوں۔ رپورٹ لیک ہونےکے سوشل میڈیا پر صارفین ان سےگولڈ میڈل واپس لینے کا مطالبہ کر رہے ہیں ڈیوڈ وارنر بی بی ایل میں سڈنی تھنڈر کی پھر سے قیادت کریں گے اور سڈنی تھنڈر نے ڈیوڈ وارنر کو قیادت سونپنے کی تصدیق کی ہے ","sports"
"49","پاک، سعودیہ ویمنز دوستانہ فٹبال میچ، پی ایف ایف نے پاکستان اسپورٹس بورڈکو خط لکھ دیا","https://urdu.geo.tv/latest/386033-","لاہور: پاکستان اور سعودی ویمنز فٹبال ٹیموں کے درمیان دوستانہ میچ کے معاملے پر پاکستان فٹبال فیڈریشن (پی ایف ایف) نے پاکستان اسپورٹس بورڈ (پی ایس بی) کو خط لکھ دیا۔ خط میں پی ایف ایف نے پی ایس بی کو دوستانہ میچ کیلئے این او سی جاری کرنے کی درخواست کرتے ہوئے لکھا کہ سعودی فٹبال فیڈریشن نے پی ایف ایف کو قطر میں 7 دسمبر کو دوستانہ میچ کی آفر دی ہے، سعودیہ کی جانب سے یہ غیر معمولی دعوت نامہ آیا ہے، دونوں فیڈریشنز کے درمیان تعلقات بڑھانے کا یہ اچھا موقع ہے۔ اپنے خط میں پی ایف ایف نے مؤقف اختیار کیا کہ سعودی عرب کا دعوت نامہ 28 اکتوبر کو موصول ہوا، اس وجہ سے پی ایف ایف پی ایس بی کے این او سی کیلئے بنائے گئے قواعد پر پورا نہیں اترتا، پی ایف ایف درکار تمام مطلوبہ دستاویزات جمع کروانے کو تیار ہے، وقت کی کمی کے باعث نیشنل ویمنز فٹبال ٹیم کے دستے کو این او سی جاری کی جائے۔ پاکستان فٹبال فیڈریشن  نے بھی سعودی عرب سے میچ کھیلنےمیں دلچسپی کا اظہار کیا ہے پی ایف ایف نے پی ایس بی کو خط کے ساتھ سعودی فیڈریشن کے دعوت نامے کے علاوہ ویمنز فٹبال ٹیم کا شیڈول بھی  بھی ارسال کر دیا۔ پی ایف ایف کی جانب سے پاکستان اسپورٹس بورڈ کو دیا گیا ہے، ویمنز ٹیم 20 نومبر کو قطر کے دارالحکومت دوحا جائے گی، ویمنز ٹیم 20 نومبر سے 6 دسمبر تک ٹریننگ کیمپ میں حصہ لے گی جبکہ دونوں ٹیموں کے درمیان میچ 7 دسمبر کو کھیلا جائے گا اور ویمنز ٹیم کی واپسی 8 دسمبر کو ہوگی۔ خیال رہے کہ سعودی عرب نے قطر میں پاکستان سے ویمن فٹبال میچ کھیلنے کی پیشکش کی ہے جس پر  پاکستان فٹبال فیڈریشن  نے بھی سعودی عرب سے میچ کھیلنےمیں دلچسپی کا اظہار کیا۔ ذرائع کا بتانا ہے کہ میچ کیلئے پاکستان ٹیم کے تمام اخراجات بھی سعودی فٹبال فیڈریشن برداشت کرے گی جبکہ میچ کیلئے دونوں ٹیموں کا تربیتی کیمپ قطر میں ہی لگایا جائے گا۔ ","sports"
"50","بیس بال یونائیٹڈ عرب کلاسک میں پاکستان کی مسلسل دوسری فتح","https://urdu.geo.tv/latest/386032-","بیس بال یونائیٹڈ عرب کلاسک میں ٹیم پاکستان نے مسلسل دوسری فتح حاصل کرلی۔ پاکستان نے ایونٹ کے اپنے دوسرے میچ میں متحدہ عرب امارات کو شکست دی، میزبان یو اے ای کے خلاف پاکستان ٹیم 3-10 کے اسکور سے کامیاب ہوئی۔ اس سے قبل پاکستان نے پہلے میچ میں بنگلادیش کو 0-10 سے شکست دی تھی۔ ایونٹ میں پاکستان ٹیم جمعے کے روز روایتی حریف بھارت سے مقابلہ کرے گی، پاکستان ٹیم دو میں سے دو میچز جیت کر گروپ میں اب تک سرفہرست ہے۔ ","sports"
"51","پاکستان فٹبال فیڈریشن کے آئین میں ترامیم کیلئے غیر معمولی کانگریس اجلاس طلب","https://urdu.geo.tv/latest/386024-","پاکستان فٹبال فیڈریشن (پی ایف ایف)  کی نارملائزیشن کمیٹی نے پی ایف ایف آئین میں ترامیم کے لیے 19 نومبر کو لاہور میں غیر معمولی کانگریس اجلاس طلب کرلیا ہے۔ پی ایف ایف ذرائع کے مطابق ان ترامیم کا مقصد انتخابی عمل کو فیفا کی ہدایات کے مطابق ہم آہنگ کرنا ہے۔ ذرائع کے مطابق اس اجلاس میں پی ایف ایف کے آئین کے آرٹیکل 38 اور آرٹیکل 90 میں ترامیم پر غور کیا جائےگا۔ یہ ترامیم انتخابی قواعد و ضوابط اور صدر کے عہدے کے امیدواروں کی اہلیت سے متعلق ہیں۔ ذرائع کا کہنا ہے کہ اجلاس میں آئین کے ان دو آرٹیکلز  میں ترامیم متعارف کرائی جائیں گی۔ فی الحال آرٹیکل 38 (4) کے تحت صدارتی امیدوار  بننے کے لیے لازمی ہے کہ امیدوار نے  پچھلے پانچ سال میں سے دو سال پی ایف ایف کانگریس، ایگزیکٹو کمیٹی یا کسی سرکاری عہدے  پرکام کیا ہو، تاہم تجویز کردہ ترامیم سے اس شرط میں نرمی دی جائےگی۔ آرٹیکل 90 میں مجوزہ ترامیم انتخابی شیڈول اور طریقہ کار سے متعلق ہیں۔ فی الحال آرٹیکل 90 کے تحت ضلعی، صوبائی اور فیڈریشن سطح کے انتخابات کا شیڈول 31 جنوری تک طے ہونا لازمی ہے جب کہ انتخابات 31 جولائی تک مکمل ہونے چاہئیں اور نئی منتخب باڈی کو  یکم ستمبر کو  چارج سنبھالنا ہوتا ہے۔ مجوزہ ترامیم سے اس شیڈول میں لچک پیدا ہوگی ۔ اجلاس کی نگرانی کے لیے فیفا اور ایشین فٹبال کنفیڈریشن (اے ایف سی) کا پانچ رکنی وفد بھی پاکستان پہنچےگا۔ پاکستان فٹبال فیڈریشن نے کانگریس اجلاس کے لیے ڈیپارٹمنٹس کو خط لکھ دیا ہے جبکہ صوبائی ایسوسی ایشنز کو انتخابات کے نتائج کے سرکاری نوٹس کے فوری بعد اجلاس میں بلانے کا نوٹس دیا جائےگا۔ ذرائع کا کہنا ہے کہ فٹبال کی عالمی تنظیم فیفا  پاکستان فٹبال فیڈریشن کی نارملائزیشن کمیٹی کو مارچ میں ایک خط کے ذریعے آئین میں جزوی ترامیم کا اختیار دے چکی ہے۔","sports"
"52"," پونٹنگ نے بابر کو فارم میں واپسی کیلئے کس بھارتی کرکٹر کا طریقہ اپنانے کا مشورہ دیا؟","https://urdu.geo.tv/latest/385961-","کینبرا: سابق آسٹریلوی کپتان  رکی پونٹنگ نے بابراعظم کوفارم میں واپس آنے کے لیے ویرات کوہلی  کا طریقہ کار دیکھنے کا مشورہ دیدیا۔ آئی سی سی ریویو میں اظہار خیال کرتے ہوئے رکی پونٹنگ نے کہا کہ بابراعظم کوایسا راستہ نکالنا چاہیے کہ فارم میں واپس آکرٹیسٹ  ٹیم میں جگہ بنائیں۔ انہوں نے کہا کہ بابر کو فارم کی بحالی کے لیے  ویرات کوہلی والا طریقہ  اپنانا چاہیے، ویرات نے تب اپنے آپ کو تروتازہ کرنے کے لیے کرکٹ سے وقفہ لیا تھا اور بابر کو بھی کچھ عرصے کےلیے کرکٹ سے دوری اختیارکرنی چاہیے۔ پاکستان کی مسلسل کپتان کی تبدیلی پر بات کرتے ہوئے سابق کرکٹر کا کہنا تھا کہ پی سی بی مسلسل کپتان تبدیل کررہا ہے، ایک دن شاہین پھر بابر اور اب رضوان کپتان ہیں۔ انہوں نے مزید کہا کہ وائٹ بال کرکٹ میں بہت ساری  تبدیلیاں کی گئیں، آپ اس طرح کے عدم استحکام کو نہیں دیکھنا چاہتے۔","sports"
"53","آصف کا ورلڈ ماسٹرز ایونٹ میں شاندار آغاز، تینوں میچز جیت کر ناک آؤٹ مرحلے میں پہنچ گئے","https://urdu.geo.tv/latest/385966-","ورلڈ اسنوکر چیمپئن شپ جیتنے کے بعد ماسٹرز ایونٹ میں محمد آصف نے شاندار آغاز کیا ہے۔ محمد آصف نے ماسٹرز میں گروپ کے ابتدائی 2 میچز جیتنے کے بعد اب تیسرا میچ بھی اپنے نام کرلیا ہے۔ محمد آصف نے ورلڈ ماسٹرز کے پہلے میچ میں افغانستان کے احمد رسولی کو 3-0 سے ہرایا اور افغان پلیئر کے خلاف محمد آصف نے 139 کا بریک بھی کھیلا۔ ماسٹرز ایونٹ میں گروپ کے دوسرے میچ میں آصف نے بھارت کے رجت کھنیجا کو شکست دی اور بھارتی کھلاڑی کے خلاف بھی آصف نے سنچری بریک کھیل کر 3-0 کی فتح سمیٹی۔ گروپ کے تیسرے میچ میں آصف نے آسٹریلیا کے اسٹیو ہینا کو شکست دی اور آخری گروپ میچ بھی بغیر کوئی فریم ڈراپ کے جیت لیا۔ گروپ کے تینوں میچز جیت کر محمد آصف ورلڈ ماسٹرز کے ناک آؤٹ راؤنڈ میں پہنچ گئے۔ آئی بی ایس ایف ورلڈ اسنوکر کے کوارٹر فائنل میں محمد آصف نے  یو اے ای کے محمد شہاب کو شکست دی محمد آصف نے تیسری مرتبہ آئی بی ایس ایف ورلڈ اسنوکر کے فائنل میں جگہ بنائی ہے، وہ 2012 اور 2019 میں ورلڈ اسنوکر فائنل جیت چکے ہیں ","sports"
"54","مکمل فٹ ہونے کے باوجود کریمپس کسی بھی وقت ہو سکتے ہیں: نسیم شاہ","https://urdu.geo.tv/latest/385965-","  قومی فاسٹ بولر نسیم شاہ کا کہنا ہے کہ مکمل فٹ ہونے کے باوجود کریمپس (درد) کسی بھی وقت ہو سکتے ہیں۔ ایڈیلیڈ میں میڈیا سے گفتگو کرتے ہوئے نسیم شاہ نے کہا کہ کریمپس ریکور ہونے میں زیادہ وقت نہیں لگتا، جب کریمپس پڑے تو وقت کم تھا اس لیے اوور مکمل نہیں کر سکا۔ انہوں نے کہا کہ پہلا ون ڈے قریب جا کر ہارے تھے، اُمید ہے کہ دوسرا ون ڈے جیت کر سیریز برابر کریں گے۔ نسیم شاہ پہلے ون ڈے میں اپنے 8 ویں اوور میں کریمپس کا شکار ہوئے تھے جس کے باعث وہ اوور مکمل نہیں کرا سکے تھے نسیم شاہ کا کہنا ہے کہ ایڈیلیڈ کی پیچ اچھی ہے، مثبت کرکٹ کھیلنا ہو گی، میچ کے بعد اس پر بات ہوئی کہ کن چیزوں کو بہتر کیا جا سکتا ہے۔ فاسٹ بولر نے مزید کہا کہ میچ کے بعد باتیں ہوتی ہیں کہ یارکر نہیں کی، فلاں بال نہیں کی، پچ کی کنڈیشن اور صورتِ حال کے مطابق بولنگ کر رہے تھے۔ ان کا یہ بھی کہنا ہے کہ جب بیٹنگ کے لیے جاتا ہوں تو کوشش ہوتی کہ وکٹ آسانی سے نہ دوں، کوشش ہوتی ہے آخری بال تک فائٹ کروں۔ واضح رہے کہ پاکستان اور آسٹریلیا کے درمیان دوسرا ون ڈے میچ کل کھیلا جائے گا، 3 میچز کی سیریز کا پہلا میچ آسٹریلیا نے جیتا تھا۔","sports"
"55","پاکستانی کیوئسٹ محمد آصف  نے تیسری مرتبہ  ورلڈ اسنوکر چیمپئن شپ جیت لی","https://urdu.geo.tv/latest/385861-","پاکستان کے ٹاپ کیوئسٹ محمد آصف نے دوحہ میں ہونیوالی آئی بی ایس ایف ورلڈ اسنوکر چیمپئن شپ جیت کر تیسری مرتبہ ورلڈ چیمپئن کا تاج اپنے سر سجایا۔ 42 سالہ کیوئسٹ محمد آصف نے  ورلڈ اسنوکر چیمپئن شپ میں بطور وائلڈ کارڈ کوالیفائر انٹری لی اور کوالیفائنگ راؤنڈ  کو جیتنے کے بعد مین راؤنڈ اور پھر ناک آؤٹ راؤنڈ میں شاندار پرفارمنس کا مظاہرہ کرتے ہوئے ٹائٹل اپنے نام کیا۔ فائنل میں آصف کا مقابلہ ایران  کے پلیئر علی  غاراگوزلو سے تھا، بیسٹ آف 9 فریم کے فائنل کا پہلا فریم آصف نے 25-70 کے اسکور سے اپنے نام کیا، دوسرے فریم میں علی نے کم بیک کیا اور 7 کے مقابلے میں 94 پوائنٹس لے کر مقابلہ ایک ۔ ایک سے برابر کیا۔ تیسرا فریم  محمد آصف نے 08-62 کے اسکور کے ساتھ جیت کر میچ میں دو ۔ ایک کی برتری لی، چوتھے فریم میں آصف نے حریف کو ایک گیند بھی پوٹ کرنے کا موقع نہ دیا اور 106 کا کلیئرنس بریک کھیل کر اسکور اپنے حق میں تین ۔ ایک کردیا ، یہ اس ٹورنامنٹ میں آصف کا چھٹا سنچری بریک تھا۔ پانچویں فریم میں بھی آصف کا پلہ بھاری رہا جس میں انہوں نے 12 کے مقابلے میں 82 پوائنٹس کے ساتھ کامیابی حاصل کی اور اپنی برتری کو مزید مستحکم کیا، چار ایک کے خسارے کے بعد ایرانی کیوئسٹ نے کچھ مزاحمت دکھائی،  چھٹا اور ساتواں فریم جیتا لیکن آٹھویں فریم میں محمد آصف نے 93 کے بریک کے ساتھ مقابلہ اپنے نام کرلیا ۔ یہ محمد آصف کے کیرئیر کا تیسرا انفرادی اور مجموعی طور پر پانچواں ورلڈ ٹائٹل ہے، وہ اس سے قبل 2012 اور 2019 میں بھی انفرادی ورلڈ چیمپئن شپ جیت چکے ہیں۔ 2024 کی چیمپئن شپ جیت کر انہوں نے بھارت  کے پنکج ایڈوانی کا تین انفرادی ورلڈ ٹائٹل کا ریکارڈ برابر کردیا ،  محمد آصف 3 انفرادی ٹائٹل کے علاوہ 2 ٹیم ٹائٹل بھی جیت چکے ہیں اور وہ پاکستان کے کامیاب ترین کیوئسٹ ہیں۔ ورلڈ ٹائٹل جیتنے پر پاکستان بلئیرڈ اینڈ اسنوکر ایسوسی ایشن کے صدر جاوید کریم اور چیئرمین عالمگیر شیخ   نے محمد آصف کو  مبارکباددی۔ صدر جاوید کریم نے کہا کہ محمد آصف نے   تیسری بار ورلڈ ٹائٹل جیت کر ثابت کردیا کہ وہ باصلاحیت کیوئسٹ ہیں، 3 بار ورلڈ چیمپئن بننا اعزاز کی بات ہے،  محمد آصف کیلئے کیش انعام کا اعلان جلد کیا جائے گا۔ پی بی ایس اے کے چیئرمین عالمگیر شیخ  نے محمد آصف کو مبارکباد دیتے ہوئے کہا کہ وطن واپسی پر محمد آصف کا شاندار استقبال کریں گے۔ محمد آصف نے تیسری مرتبہ آئی بی ایس ایف ورلڈ اسنوکر کے فائنل میں جگہ بنائی ہے، وہ 2012 اور 2019 میں ورلڈ اسنوکر فائنل جیت چکے ہیں آئی بی ایس ایف ورلڈ اسنوکر کے کوارٹر فائنل میں محمد آصف نے  یو اے ای کے محمد شہاب کو شکست دی ","sports"
"56","فخر زمان اِن دنوں کہاں مصروف ہیں؟ تصاویر کیساتھ پیغام جاری کردیا","https://urdu.geo.tv/latest/385862-","قومی کرکٹ ٹیم کے اوپننگ بیٹر فخر زمان نے حالیہ تنازع کے بعد سوشل میڈیا پر اپنی تصاویر کے ساتھ پیغام جاری کردیا۔ ، فخر  کی فٹنس اور ری ہیب کے حوالے سے متضاد خبریں گردش کر رہی تھیں تاہم اب ونہں نے اپنی ٹریننگ کی تصاویر سوشل میڈیا پر پوسٹ کیں۔ کرکٹر 2 ہفتوں سے نیشنل کرکٹ اکیڈمی میں ٹریننگ میں مصروف ہیں۔   فخر زمان اپنی فٹنس کو بہتر بنانے کے لیے  کوشاں ہیں، اوپننگ بیٹر نے  تصاویر کے ساتھ لکھا ہے کہ حد سے آگے بڑھنے کے لیے رکاوٹوں کو توڑنا ہے۔ خیال رہے کہ فخر زمان کو نہ سینٹرل کنٹریکٹ ملا اور نہ ہی وائٹ بال ٹیم میں جگہ مل سکی جب کہ سوشل میڈیا پوسٹ سے قبل فخر زمان کا نام کپتان کی دوڑ میں بھی لیا جا رہا تھا۔   فخر زمان نے انگلینڈ کے خلاف سیریز کے دو میچز میں بابر اعظم کو آرام دیے جانے پر پی سی بی کے فیصلے پر سوال اٹھایا تھا۔ انہوں نے سوشل میڈیا پر جاری بیان میں بھارتی کرکٹر ویرات کوہلی کی مثال دی تھی کہ جب وہ آؤٹ آف فارم تھے تو انہیں آرام نہیں دیا گیا تھا تو بابر کو کیوں دیا گیا جس کے بعد فخر کو شوکاز نوٹس جاری کیا گیا تھا۔ بعدازاں فخر زمان نے شوکاز نوٹس کا جواب دیتے ہوئے کہا کہ بابراعظم دنیا کے بہترین بیٹرز میں سے ایک ہیں، وہ اچھے دوست بھی ہیں اس لیے اظہار خیال کیا تھا۔ شوکاز نوٹس کے جواب میں فخر زمان نے کہا کہ پی سی بی کے سینٹرل کنٹریکٹ کا خیال ہے، ساتھی کھلاڑی سمجھ کر بات کی، میرا مقصد صرف یہ تھا کہ مشکل وقت میں بابر اعظم کو موقع ملنا چاہیےتھا۔ بعدازاں خبریں سامنے آئیں کہ انہیں دورہ آسٹریلیا کے لیے اسکواڈ حصہ نہیں بنایا گیا ہے کیونکہ وہ انجری کا شکار ہیں۔","sports"
"57","آئی سی سی نے ٹیسٹ پلیئرزکی رینکنگ جاری کردی","https://urdu.geo.tv/latest/385859-","انٹرنیشنل کرکٹ کونسل (آئی سی سی) نے ٹیسٹ پلیئرزکی  رینکنگ جاری کر دی۔ ٹیسٹ پلیئرز کی بیٹنگ رینکنگ  میں جو روٹ کا پہلا نمبر برقرار ہے جب کہ انگلینڈ کے ہیری بروک ایک درجے ترقی کے بعد تیسرے نمبر پر آ گئے۔ بھارت کے رشبھ پنت پانچ درجے ترقی کے بعد چھٹے نمبر پر آ گئے ہیں۔ نیوزی لینڈ کے ڈیرل  میچل 8 درجے ترقی کے بعد ساتویں نمبر پر آ گئے۔ اس کے علاوہ قومی کرکٹ ٹیم کے سابق کپتان بابر اعظم ایک درجے ترقی کے بعد 17 ویں نمبر پر موجود ہیں۔ سلمان آغا ایک درجے ترقی کے بعد 19 ویں نمبر پر آ گئے، محمد رضوان  دو  درجے ترقی کے بعد 20 ویں نمبر پر آ گئے۔ ٹیسٹ بولرز کی رینکنگ: ٹیسٹ بولروں میں ساؤتھ افریقا کے کگیسو ربادا کا پہلا نمبر برقرار ہے۔ آئی سی سی ٹیسٹ پلیئرز رینکنگ میں پاکستان کے نعمان علی کی نویں پوزیشن ہے۔ بھارت کے رویندرا جڈیجا دو درجے ترقی کے بعد چھٹے نمبر پر آ گئے، کیشو مہاراج چار درجے ترقی کے بعد 19 ویں نمبر پر آ گئے۔ ٹیسٹ آل راؤنڈرز میں بھارت کے رویندرا جڈیجا کا پہلا نمبر ہے۔","sports"
"58","سابق اولمپئنز کے پاکستان ہاکی کی بہتری کیلئے مفید مشورے","https://urdu.geo.tv/latest/385854-","پاکستان ہاکی ٹیم کے سابق کھلاڑیوں اولمپنئز اصلاح الدین اور اولمپئن ایاز محمود نے قومی ہاکی ٹیم کی بہتری کے لیے مشورے دیے ہیں۔ پاکستان ہاکی ٹیم کے سابق کپتان اولمپئن اصلاح الدین کا کہنا ہے کہ  دو فیڈریشنز کے قیام سے ہمیشہ کھیل اور کھلاڑی کو نقصان پہنچا ہے، فٹبال اور ایتھلیٹکس کی مثال سب کے سامنے ہے، اب ہاکی مین بھی دو فیڈریشنز کے ہوجانے سے قومی کھیل اور اس سے وابستہ کھلاڑیون کو ہی نقصان پہنچے گا۔ کراچی میں میڈیا سے گفتگو کرتے ہوئے اصلاح الدین کا کہنا تھا  ایسی صورت میں حکومتی عہداران کو چاہیے کے وہ دونون گروپس کو بلاکر ان کے درمیان مفاہمت کرائیں تاکہ کھیل کا میچ متاثر نہ ہو ۔ ان کا کہنا تھا اگر انہیں فیڈریشن میں اہم ذمہ داری دی گئی تو بہتر انداز مین کام کریں گے کیونکہ وہ ایف آئی ایچ میں کام کا تجربہ رکھتے ہیں، پاکستان ٹیم کے کوچز منیجر رہے تو اس وقت بھی اچھے نتائج سامنے آئے، اب اگر جو شخصیات  فیڈریشن میں لوگوں کو صدر نامزد کرتے ہیں اگر ان کا نام پیش کیا تو 4 سال مین ہی ٹیم کو فتح کی راہ پر گامزن کریں گے کیونکہ انہیں پاکستان ہاکی ٹیم کی خامیوں کا علم ہے اور وہ اس کا حل بھی جانتے ہیں۔ دوسری جانب اولمپئن ایاز محمود کا کہنا ہے کہ موجودہ ہاکی فیڈریشن کا کوئی وژن نہیں ہے، عبدالستار ہاکی اسٹیدیم میں جن پی ایچ ایف کے صدر نے پریس کانفرنس کی تو انہیں امید تھی کہ وہ 2025 کا ہاکی کا پلان پیش کریں گے، ہاکی کی ترقی کی بات کریں گے لیکن انہوں نے پانچ افراد پر پابندی لگادی، ان پابندیوں اور لڑائی جھگڑوں سے ملکی ہاکی کو شدید نقصان پہنچا ہے۔ ان کا کہنا تھا کہ لوگ کہتے ہیں کہ قومی کھیل ہاکی کو اس کھیل کے اولمپئنز نے برباد کیا، اب وہ بھی اس ہی نتیجے پر پہنچے ہیں کہ واقعی اولمپئنز ہاکی کی تباہی کا ذمہ دار ہیں جن کے پاس کوئی وژن ہی نہیں ہے وہی لوگ پھر ہاکی فیڈریشن میں آجاتے ہیں جو ماضی میں ناکام رہے، اگر کوئی اولمپئن واقعی کرپشن مین ملوث ہیں تو انہیں سزا دیکر ہاکی سے دور کیا جائے۔","sports"
"59","انگلینڈ کیخلاف پاکستان کی فتح میں علیم ڈار نے اہم کردار ادا کیا، کیا مشورے دیے؟","https://urdu.geo.tv/latest/385851-","کراچی: انگلینڈ کے خلاف ٹیسٹ سیریز میں پاکستان کی دو ایک کی جیت میں زیادہ تر کریڈٹ سابق ٹیسٹ فاسٹ بولر عاقب جاوید کو مل رہا ہے لیکن یہ بات بہت کم جانتے ہیں کہ عالمی شہرت یافتہ ٹیسٹ امپائر علیم ڈار بھی پچ کی تیاری اور ٹیم سلیکشن میں پیش پیش رہے، پونے چار سال بعد ہوم گراؤنڈ پر جیت میں ان کے بہت سے مشورے پاکستان ٹیم کے کام آئے۔ لوپروفائل میں رہنے والے علیم ڈار انکساری سے اپنے مشوروں کا کریڈٹ لینے سے کتراتے ہیں۔ امپائر کی حیثیت سے انہوں نے کھلاڑیوں اور دنیا بھر کے گراؤنڈز کی پچوں کا مشاہدہ کیا ہے، پی سی بی نے انہیں سلیکٹر بناکر انوکھا تجربہ کیا۔ اس سے قبل کوئی ریٹائرڈ امپائر کسی بھی ملک کی سلیکشن کمیٹی کا حصہ نہیں رہا۔ پی سی بی نے ملتان کے پہلے ٹیسٹ میں شکست کے بعد عاقب جاوید اور اظہر علی کے ساتھ ٹیسٹ امپائر اور سابق فرسٹ کلاس کرکٹر علیم ڈار کو سلیکٹر مقرر کیا، ان کی آمد پر کئی اعتراضات سامنے آئے لیکن علیم ڈار کے مشورے پاکستان کے کام آئے۔ کھلاڑیوں نے سلیکٹرز کی پالیسیوں کو عملی جامع پہنایا۔ علیم ڈار کا شاندار اور باوقار کیریئر ایک چوتھائی صدی پر محیط ہے۔ میدان میں اور میدان کے باہر حقیقی جنٹلمین کے طور پر دیکھے جانے والے علیم آئی سی سی امپائر آف دی ایئر (2011-2009) کیلیے ڈیوڈ شیفرڈ ٹرافی کے تین بار فاتح بھی ہیں۔ 56 سالہ علیم نے 1986 سے 1998 کے درمیان 17 فرسٹ کلاس اور 18لسٹ اے میچز کھیلے۔ انہوں نے 1998 کی قائداعظم ٹرافی کے دوران فرسٹ کلاس امپائرنگ کا آغاز کیا، 2003 سے 2023 تک آئی سی سی ایلیٹ امپائرنگ پینل میں شامل رہے، اور ریکارڈ 145 ٹیسٹ، 231 ون ڈے انٹرنیشنل، 72 ٹی 20انٹرنیشل، 5 ویمنزٹی 20 انٹرنیشنل، 181 فرسٹ کلاس اور 282 لسٹ اے میچز میں امپائرنگ کی ہے۔ ریٹائر ہونے کے فیصلے پر ان کا کہنا تھا کہ تقریباً 25 سال سے امپائرنگ میری زندگی رہی ہے اور میں نے اس نسل کے عظیم ترین کھلاڑیوں پر مشتمل چند انتہائی یادگار میچوں میں امپائرنگ کرنے کا اعزاز حاصل کیا ہے۔ حد درجہ مصدقہ ذرائع کا کہنا ہے کہ انگلینڈ کے خلاف ملتان کے پہلے ٹیسٹ میں شکست کے بعد سلیکشن کمیٹی کی پہلی میٹنگ میں علیم ڈار نے کرکٹ بورڈ اور ساتھی سلیکٹرز کو بتایا قانون کے مطابق ملتان ٹیسٹ کیلئے استعمال ہونے والی پچ پر دوسرا ٹیسٹ بھی کرایا جا سکتا ہے، یہ نکتہ کئی لوگوں کو حیران کر گیا۔ اس تجویز پر عاقب جاوید نے چیف کیوریٹر ٹونی ہیمنگ کے ساتھ پچ پر کام کیا، ٹیم سلیکشن میں بھی علیم ڈار نے کئی اچھے مشورے دیے۔ ملتان میں پاکستان نے دوسرا ٹیسٹ جیتا اور تیسرے ٹیسٹ کیلئے پچ کی تیاری کاکام شروع ہو ا تو یہ اعتراض اٹھایا گیا کہ اس پچ پر ہمیشہ فاسٹ بولرز کامیاب ہوتے رہے ہیں، اسپنر کچھ نہیں کر سکتے۔ عالمی میڈیا نے پنڈی ٹیسٹ سے قبل بڑے ہیٹرز اور پنکھوں کو پچ پر دیکھا، پچ کی تیاری کیلئے علیم ڈار اور عاقب جاوید نے دروازے بند کرکے بھی کام کیا، میچ شروع ہوا تو پچ نے اپنی سابقہ ریکارڈ کے برعکس پہلے ہی گھنٹے میں اسپن لینا شروع کردیا اور پاکستان نے اسپنرز نعمان علی اور ساجد خان کی تباہ کن بولنگ کی بدولت انگلینڈ کو 9وکٹ کی شکست سے دوچار کیا۔","sports"
"60","جاپانی سائنسدان لچکدار سولر سیلز تیار کرنے میں کامیاب","https://urdu.geo.tv/latest/386372-","جاپانی سائنسدانوں نے ایسے لچکدار سولر پینل کی تیاری میں پیشرفت کی ہے جس کو مستقبل میں وئیر ایبل ڈیوائسز کے لیے استعمال کیا جاسکے گا۔ جاپان کے Riken ریسرچ انسٹیٹیوٹ کے ماہرین نے لچکدار سولر سیلز کی تیاری پر کام کیا ہے۔ ماہرین کے مطابق یہ پلاسٹک بیگ جیسا ہوگا جسے کافی حد تک کھینچا جاسکے گا۔ انہوں نے لچکدار سولر سیلز کی تیاری کے لیے ION E نامی مرکب کو استعمال کیا۔ بہت زیادہ پتلے ہونے کے ساتھ ساتھ یہ میٹریل لچکدار بھی ہے جس سے اسے روزمرہ کی متعدد اشیا کا حصہ بنایا جاسکتا ہے۔ انہوں نے یہ مرکب سولر سیل کی الیکٹروڈ لیئر میں شامل کیا جس سے اس کی لچک بڑھ گئی جبکہ بجلی بنانے کی صلاحیت پر کوئی اثرات بھی مرتب نہیں ہوئے۔ تحقیقی ٹیم نے دریافت کیا کہ اس طریقہ کار سے توانائی پیدا کرنے کی 95 فیصد صلاحیت برقرار رہی۔ ماہرین نے بتایا کہ اب وہ زیادہ بڑے لچکدار سولر سیل تیار کرنے کی منصوبہ بندی کر رہے ہیں۔ اگر انہیں کامیابی حاصل ہوئی تو ایسی جدید ترین وئیر ایبل ڈیوائسز کی تیاری ممکن ہو جائے گی جن کو شمسی توانائی سے پاور فراہم کی جاسکے گی۔ ایسی ڈیوائسز کو ری چارج کرنے کی ضرورت بھی نہیں رہے گی یا بہت کم چارج کرنا پڑے گا جس سے بجلی کے استعمال میں کمی لانے میں بھی مدد ملے گی۔ اس حوالے سے تحقیق کے نتائج جرنل نیچر کمیونیکیشنز میں شائع ہوئے۔","science"
"61","گوگل سرچ میں ایک بہترین اے آئی فیچر صارفین کیلئے متعارف","https://urdu.geo.tv/latest/386300-","اس وقت جب اوپن اے آئی کی جانب سے سرچ انجن مارکیٹ میں چیٹ جی پی ٹی سرچ کے ذریعے قدم رکھا جا رہا ہے، وہاں دوسری جانب گوگل سرچ انجن کی بالادستی کو برقرار رکھنے کے لیے آرٹی فیشل انٹیلی جنس (اے آئی) ٹیکنالوجی کے استعمال کو بڑھایا جا رہا ہے۔ اس مقصد کے لیے گوگل سرچ میں رئیل ٹائم وائس ٹو سرچ فیچر کا اضافہ کیا جا رہا ہے۔ ایک رپورٹ میں بتایا گیا کہ گوگل کی جانب سے ایک نئے فیچر کی آزمائش کی جا رہی ہے۔ اس فیچر کے ذریعے صارفین گوگل موبائل ایپ میں گوگل سرچ سے بات چیت کرسکیں گے۔   رپورٹ کے مطابق صارف کو اپنے موبائل پر بول کر ایک سوال گوگل سرچ کو فراہم کرنا ہوگا اور کمپنی کی جانب سے اس کے جواب میں سرچ رزلٹس فراہم کیے جائیں گے۔ اس کے بعد آپ سرچ رزلٹس کے حوالے سے مزید سوالات پوچھ سکتے ہیں اور گوگل سرچ کی جانب سے رئیل ٹائم میں اپ ڈیٹس فراہم کی جائیں گی۔ خیال رہے کہ گوگل میں پہلے ہی وائس ٹو سرچ کا آپشن موجود ہے مگر ابھی آپ کسی موضوع پر صرف ایک بار ہی سرچ کرسکتے ہیں۔ مزید سوالات پوچھنے کے لیے وہ پورا عمل دوبارہ دہرانا پڑتا ہے۔ اس نئی اپ ڈیٹ کے بعد وائس ٹو سرچ میں ایک ہی موضوع کے بارے میں متعدد بار سرچ کرنا ممکن ہو جائے گا۔ صارفین کے سوالات پر گوگل کی جانب سے مسلسل سرچ لنکس اور اے آئی پر مبنی سمریز صارفین کے سامنے پیش کیے جائیں گے۔ یہ فیچر ابھی گوگل ایپ میں محدود صارفین کو دستیاب ہے اور ابھی واضح نہیں کہ اسے کب تک تمام صارفین کے لیے متعارف کرایا جاسکتا ہے۔","science"
"62","گوگل میپس کا ایسا نیا فیچر جو آپ کو ضرور پسند آئے گا","https://urdu.geo.tv/latest/386282-","گوگل میپس میں ایک ایسا نیا فیچر متعارف کرایا جا رہا ہے جو آپ کو ضرور پسند آئے گا۔ گوگل میپس کا یہ فیچر ان صارفین کے لیے مددگار ثابت ہوگا جو گاڑیوں کے مالک ہیں۔ 4 سال قبل گوگل کی جانب سے نیوی گیشن اسکرین میں میپس صارفین کو ان کی گاڑیوں کا روپ بدلنے کی سہولت فراہم کی گئی تھی۔ اب ان کسٹمائزیشن آپشنز کو زیادہ بہتر بنایا جا رہا ہے۔   اینڈرائیڈ پولیس کی ایک رپورٹ کے مطابق گوگل میپس میں گاڑیوں کے 5 نئے ماڈلز کے آپشن کا اضافہ کیا جا رہا ہے۔ ان ماڈلز میں جیپ، hatchback اور دیگر شامل ہیں اور 8 نئے رنگوں کا انتخاب کرنے کا موقع بھی ملے گا۔ اس سے قبل گوگل میپس کے صارفین کو صرف 4 آپشنز دستیاب تھے، جن میں ایک ریگولر ایرو کا آئیکون تھا، دوسرا زرد ایس یو وی، تیسرا سرخ گاڑی اور چوتھا سبز پک اپ ٹرک کا آپشن تھا۔ اب انہیں 8 گاڑیوں (اگر آپ ایرو کو بھی گاڑی تسلیم کرلیں تو) آئیکون 8 رنگوں کے ساتھ دستیاب ہوں گے۔ رپورٹ میں بتایا گیا کہ یہ فیچر ابھی گوگل میپس کے آئی او ایس ورژن میں محدود صارفین کو دستیاب ہے۔ مگر امکان ہے کہ یہ فیچر بتدریج اینڈرائیڈ صارفین کو دستیاب ہوگا۔","science"
"63","استعمال شدہ آئی فون خریدنے والوں کو کن باتوں کا خاص خیال رکھنا چاہیے؟","https://urdu.geo.tv/latest/386107-","جدید دور میں ہر شخص آئی فون استعمال کرنا چاہتا ہے  لیکن  آئی فون کی مہنگی قیمتوں کی وجہ سے یہ ہر ایک کے بجٹ میں نہیں آتااسی لیے لوگ  استعمال شدہ   آئی فون کو ترجیح دیتے ہیں  جس سے ایک طرف  پیسوں کی بچت ہوتی ہے  تو دوسری طرف آئی فون کا شوق بھی پورا ہوجاتا ہے۔ لیکن مارکیٹس میں  اکثر لوگ آئی فون کے اصلی پارٹس نکال کر اس میں نقلی پارٹس ڈالتے ہیں اور پھر قیمت اصلی والی وصول کرتے ہیں، پھر ہوتا یہ ہے کہ  آئی فون کچھ عرصہ چلنے کے بعد جواب دے دیتا ہے۔ لہٰذا  یہ جاننا ضروری ہے کہ  آپ کو یہ کیسے معلوم ہوگا کہ آپ کا خریدا جانے والا استعمال شدہ آئی فون اصلی ہے یا نقلی ؟ تو آئیے بات کرتے ہیں کہ سیکنڈ ہینڈ آئی فون خریدنے سے پہلے کون سی معلومات آپ کو  کسی بڑے دھوکے سے بچا سکتی ہیں۔ ٹیکنالوجی ویب سائٹس کے مطابق آئی فون کو اس طرح سے ڈیزائن کیا گیا ہے کہ  اگر کوئی شخص آئی فون کی اصلی بیٹری کو نئی بیٹری سے تبدیل کردے تو   باآسانی پہچان کی جاسکتی ہے۔ مرحلہ 1:   سیٹنگ میں  جائیں اور جنرل آپشن پر ٹیپ کریں۔ مرحلہ 2 : اس سیکشن میں  دیے گئے پہلے آپشن’About ‘ پر کلک کریں۔ مرحلہ 3: اب پیج کو  اسکرول کریں۔ اگر  اس صفحہ پر ’Parts and Service‘  کا آپشن show ہوتا  تو اس کا مطلب ہے کہ آپ جس آئی فون کو خرید رہے ہیں اس کے پرزوں میں کچھ ردو بدل کیا گیا ہے لیکن یہ حتمی نہیں۔ مرحلہ 4:  ’Parts and Service‘ کے آپشن پر کلک کریں اور’status ‘ پر جائیں۔ یہاں، آئی فون آپ کو بتائے گا کہ آیا پرزے اصلی ہیں یا نہیں، اگر تبدیل کیے گئے حصے ایپل کمپنی کی جانب سے ہیں، تو اسٹیٹس کہے گا ’ Genuine‘،  تاہم، اگر یہ کوئی دوسرا آپشن دکھاتا ہے جیسا کہ  ’Important Display Message ‘  یا  ’Important Battery Message‘ تو اس کا مطلب ہے کہ استعمال شدہ پرزے ایپل کمپنی کے نہیں ہیں۔ ٹیکنالوجی ویب سائٹ کے مطابق  آئی فون   کیلئے non-genuine  اسکرین  کا استعمال  آپ کے فون کے ملٹی ٹچ اور فیس آئی ڈی آپشن   کیلئے مسئلہ بن سکتا ہے، ساتھ ہی، ناقص ڈسپلے فون کے دوسرے پارٹس کو بھی نقصان پہنچا سکتے ہیں۔ ایپل کمپنی کے مطابق جب بھی آئی فون یا کسی ایپل کے گیجٹ کے پارٹس تبدیل کرنا ہوں تو صرف منظور شدہ سروس سینٹرز سے ہی رجوع کیا جائے تاکہ وہ اصلی پارٹس کا استعمال کریں۔","science"
"64","یوٹیوب میں بہترین فیچر متعارف جو ویڈیوز دیکھنے کا تجربہ بہتر بنائے گا","https://urdu.geo.tv/latest/386141-","یوٹیوب میں ایک ایسا نیا فیچر متعارف کرایا جا رہا ہے جو اس پلیٹ فارم پر ویڈیوز دیکھنے کا تجربہ بہتر بنائے گا۔ گوگل کے زیر ملکیت ویڈیو شیئرنگ پلیٹ فارم میں ایک نیا پلے بیک سلائیڈر متعارف کرایا جار ہا ہے جس میں ایسے ٹولز موجود ہیں جو ویڈیو دیکھنے کے تجربے کو بہتر بنائیں گے۔ 9 ٹو 5 گوگل کی ایک رپورٹ میں بتایا گیا کہ یوٹیوب کی جانب سے پرانے پلے بیک اسپیڈ آپشن کو نئے سلائیڈر انٹرفیس سے تبدیل کیا جا رہا ہے۔ اس نئے سلائیڈر میں آپ ویڈیو پلے بیک اسپیڈ کو 0.05 سیکنڈ بھی کرسکیں گے۔   پلے بیک اسپیڈ کنٹرولز سے یوٹیوب ویڈیوز کو دیکھتے ہوئے صارفین کو بہت زیادہ فائدہ ہوسکتا ہے۔ یعنی اگر آپ کسی چیز کو یاد کرنے یا سیکھنے کی کوشش کر رہے ہیں تو آپ ویڈیو کی اسپیڈ کو نمایاں حد تک سست کرکے دیکھ سکیں گے۔ اس سے قبل پلے بیک کنٹرولز میں صارفین کو 5 آپشنز 0.25x، 1.0x، 1.25x، 1.5x اور 2.0 دستیاب تھے۔ نئے سلائیڈر میں پرانے آپشنز تو دستیاب ہوں گے ہی، اس کے ساتھ ساتھ 0.25 سیکنڈ، 0.5 سیکنڈ اور 0.75 سیکنڈ کے آپشنز بھی نظر آئیں گے۔ رپورٹ میں بتایا گیا کہ یہ نیا فیچر سب سے پہلے اینڈرائیڈ اور آئی او ایس ڈیوائسز کے لیے متعارف کرایا جا رہا ہے۔ البتہ ڈیسک ٹاپ ورژن میں اسے کب تک متعارف کرایا جائے گا، اس بارے میں ابھی کچھ کہنا مشکل ہے۔ اس سے قبل گوگل کی جانب سے یوٹیوب کے منی پلیئر کو ری ڈیزائن کیا گیا تھا جبکہ سیٹنگز مینیو کو بھی سادہ بنایا گیا تھا۔","science"
"65","مائیکرو سافٹ نوٹ پیڈ میں اے آئی فیچر کا اضافہ","https://urdu.geo.tv/latest/386134-","مائیکرو سافٹ کی 4 دہائیوں پرانی ایپ نوٹ پیڈ میں جنریٹیو آرٹی فیشل انٹیلی جنس (اے آئی) فیچر کا اضافہ کیا جا رہا ہے۔ کمپنی کی جانب سے ایک بلاگ پوسٹ میں اعلان کیا گیا کہ نوٹ پیڈ میں ری رائٹ نامی فیچر کو متعارف کرایا جا رہا ہے۔ یہ فیچر ٹیکسٹ کو ایڈٹ کرنے کے لیے اے آئی ماڈل کو استعمال کرے گا۔ ری رائٹ کے ذریعے صارفین اپنے ٹیکسٹ کی لمبائی تبدیل کرسکیں گے یا اس کی شکل بدل سکیں گے۔ ونڈوز 11 آپریٹنگ سسٹم استعمال کرنے والے صارفین کے لیے مائیکرو سافٹ نوٹ پیڈ میں ان فیچرز کو متعارف کرایا گیا۔ خیال رہے کہ ونڈوز آپریٹنگ سسٹم میں نوٹ پیڈ ایپ 1983 سے موجود ہے اور اس کا مقصد صارفین کو سادہ ٹیسکٹ ڈاکومنٹس تیار کرنے میں مدد فراہم کرنا ہے۔ 4 دہائیوں کے دوران اس ایپ میں کچھ زیادہ تبدیلیاں نہیں کی گئیں۔ مگر جولائی 2024 میں مائیکرو سافٹ نے نوٹ پیڈ ایپ میں اسپیل چیک اور آٹو کریکٹ جیسے فیچرز کا اضافہ کیا گیا تھا۔ ونڈوز 11 آپریٹنگ سسٹم استعمال کرنے والے صارفین کے لیے مائیکرو سافٹ نوٹ پیڈ میں ان فیچرز کو متعارف کرایا گیا۔ ری رائٹ فیچر کو استعمال کرنے کے لیے اس ٹیکسٹ کو ہائی لائٹ کریں جس کو تبدیل کرنا چاہتے ہیں۔ اس کے بعد ماؤس پر رائٹ کلک کرکے ری رائٹ کا انتخاب کریں۔ ایسا کرنے کے بعد پوپ اپ ونڈو میں ٹیکسٹ لینتھ، ٹون اور ٹیکسٹ فارمیٹ کے آپشنز نظر آئیں گے۔ اپنا آپشن منتخب کرنے کے بعد ری پلیس پر کلک کریں جس کے بعد ری رائٹ کی جانب سے 3 آپشنز فراہم کیے جائیں گے۔ یہ فیچر فی الحال محدود صارفین کو ونڈوز 11 میں دستیاب ہوگا۔","science"
"66","وہ اسمارٹ فون جو ابھی دنیا میں سب سے زیادہ فروخت ہو رہا ہے","https://urdu.geo.tv/latest/386124-","دنیا میں اس وقت سب سے زیادہ فروخت ہونے والا اسمارٹ فون کسی اینڈرائیڈ ڈیوائس بنانے والی کمپنی کا نہیں بلکہ ایپل کا آئی فون 15 ہے۔ اسمارٹ فونز کی فروخت کے اعدادوشمار جاری کرنے والی کمپنی کاؤنٹر پوائنٹ نے 2024 کی تیسری سہ ماہی (جولائیری سے ستمبر) کے دوران سب سے زیادہ فروخت ہونے والے فونز کے بارے میں بتایا ہے۔ رپورٹ کے مطابق جولائی سے ستمبر2024 کے دوران دنیا بھر میں ایپل کا آئی فون 15 سب سے زیادہ فروخت ہوا جسے 2023 میں متعارف کرایا گیا تھا۔ 2024 کی تیسری سہ ماہی کے دوران مجموعی مارکیٹ شیئر میں آئی فون 15 کا حصہ 3.5 فیصد رہا۔ دنیا میں سب سے زیادہ فروخت ہونے والے 3 اسمارٹ فونز آئی فون 15 سیریز کے ہیں۔ دوسری اور تیسرے نمبر پر بھی بالترتیب ایپل کے آئی فون 15 پرو میکس اور آئی فون 15 پرو رہے۔ رپورٹ حیران کن نہیں کیونکہ عموماً آئی فونز کے مختلف ماڈلز ہی دنیا میں سب سے زیادہ فروخت ہوتے ہیں اور آئی فون 15 کافی عرصے سے دنیا میں سب سے زیادہ فروخت ہونے والا اسمارٹ فون ہے۔ زیادہ دلچسپ بات یہ ہے کہ دنیا بھر میں استعمال ہونے والے اسمارٹ فونز میں آئی فونز کا مجموعی حصہ 19 فیصد ہے جبکہ 77 فیصد اینڈرائیڈ فونز ہیں۔ کاؤنٹر پوائنٹ کے ڈیٹا کے مطابق 2023 میں دنیا بھر میں سب سے زیادہ فروخت ہونے والا اسمارٹ فون آئی فون 14 تھا جبکہ آئی فون 14 پرو میکس اور 14 پرو بالترتیب دوسرے اور تیسرے نمبر پر رہے تھے۔ اس سے قبل جنوری سے مارچ اور اپریل سے جون 2024 کے دوران بھی دنیا میں سب سے زیادہ فروخت ہونے والے فونز میں آئی فونز کا غلبہ رہا تھا۔ رواں سال کی پہلی سہ ماہی کے دوران ایک سے 4 نمبر پر سب سے زیادہ فروخت ہونے والے اسمارٹ فونز ایپل کے تیار کردہ تھے۔ اس عرصے میں آئی فون 15 پرو میکس دنیا میں سب سے زیادہ فروخت ہونے والا اسمارٹ فون ثابت ہوا تھا۔ اس کے بعد آئی فون 15 دوسرے، آئی فون 15 پرو تیسرے جبکہ آئی فون 14 چوتھے نمبر پر رہا۔ اسی طرح اپریل سے جون کے دوران آئی فون 15 پہلے نمبر پر رہا تھا۔ آئی فون 15 پرو میکس دوسرے جبکہ آئی فون 15 پرو تیسرے نمبر پر رہا۔","science"
"67","کینیڈا کا ٹک ٹاک کو اپنی سرزمین پر بزنس آپریشنز بند کرنیکا حکم","https://urdu.geo.tv/latest/386009-","کینیڈا نے ٹک ٹاک کو اپنی سرزمین پر تمام بزنس آپریشنز بند کرنے کا حکم دیا ہے۔ کینیڈا کی جانب سے سوشل میڈیا پلیٹ فارم کی سرپرست کمپنی بائیٹ ڈانس کو 'قومی سلامتی کے لیے خطرہ' قرار دیکر یہ فیصلہ کیا گیا۔ اس اقدام کے بعد ٹک ٹاک کو کینیڈین سرزمین پر اپنا کاروبار بند کرنے کے لیے مجبور کیا جائے گا مگر وہاں ویڈیو شیئرنگ ایپ کے استعمال پر پابندی عائد نہیں کی جا رہی۔ کینیڈا کے وزیر سائنس و صنعت François-Philippe Champagne نے کہا کہ  'بائیٹ ڈانس کے آپریشنز سے قومی سلامتی کو خطرات لاحق ہیں'۔ مئی 2024 میں اس قانون کو عدالت میں چیلنج کیا گیا اور 16 ستمبر کو اس کی پہلی سماعت ہوئی۔ انہوں نے کہا کہ 'یہ فیصلہ ان شواہد اور تفصیلات کو مدنظر رکھ کر کیا گیا جن کو کینیڈا کی سکیورٹی اور انٹیلی جنس کمیونٹی اور دیگر حکومتی شراکت داروں کے مشورے کے بعد اکٹھا کیا گیا'۔ اس سے قبل کینیڈا نے حکومتی ڈیوائسز پر ایپ کے استعمال پر پابندی عائد کی تھی۔ اسی طرح کچھ مہینے قبل امریکا نے بھی ایک قانون کی منظوری دی تھی جس کے تحت ٹک ٹاک کو امریکی سرزمین پر اپنا کاروبار کسی مقامی کمپنی کو فروخت کرنے کی ہدایت کی گئی تھی، ورنہ اس پر پابندی عائد کر دی جائے گی۔ امریکا نے بھی اس فیصلے کے لیے قومی سلامتی کو لاحق مبینہ خطرات کو جواز بنایا تھا۔ دوسری جانب ٹک ٹاک کے ایک ترجمان نے کہا کہ کمپنی کی جانب سے کینیڈا کے حکم کو عدالت میں چیلنج کیا جائے گا۔ ترجمان کے مطابق ٹک ٹاک کے کینیڈا میں موجود دفاتر کی بندش اور سیکڑوں مقامی ملازمتوں کو ختم کرنا کسی کے مفاد میں نہیں۔ ترجمان کا کہنا تھا کہ ہم اس فیصلے کے خلاف عدالت سے رجوع کریں گے۔","science"
"68","آسٹریلیا کا بچوں کو سوشل میڈیا کے استعمال سے روکنے کیلئے قانون سازی کا اعلان","https://urdu.geo.tv/latest/385984-","آسٹریلیا کی حکومت نے 16 سال سے کم عمر بچوں کو سوشل میڈیا کے استعمال سے روکنے کے لیے قانون سازی کرنے کا اعلان کیا ہے۔ آسٹریلیا کے وزیراعظم انتھونی البانیز نے یہ اعلان کرتے ہوئے کہا کہ یہ پہلی بار ہے جب دنیا میں اس طرح کی پالیسی متعارف کرائی جا رہی ہے۔ اس مقصد کے لیے آسٹریلیا کی جانب سے عمر کی شناخت کرنے والے ایک سسٹم کی آزمائش کی جا رہی ہے جو بچوں کو سوشل میڈیا پلیٹ فارمز تک رسائی حاصل کرنے سے روکنے میں مدد فراہم کرے گا۔ بچوں کے سوشل میڈیا استعمال پر پابندی کا اطلاق 2025 کے آخر تک ہونے کا امکان ہے۔ نئے قانون کے تحت سوشل میڈیا کمپنیاں اپنے پلیٹ فارمز  14 سال سے کم عمر بچوں کو استعمال سے نا کرنے دینے کی پابند ہونگی 7 نومبر کو ایک پریس کانفرنس کے دوران آسٹریلیا کے وزیراعظم نے کہا کہ سوشل میڈیا ہمارے بچوں کو نقصان پہنچا رہا ہے۔ انہوں نے مختلف تحقیقی رپورٹس کا حوالہ دیا جن میں کہا گیا تھا کہ سوشل میڈیا پر بہت زیادہ وقت گزارنے سے بچوں کی جسمانی اور ذہنی صحت کو مختلف خطرات کا سامنا ہوتا ہے۔ انہوں نے کہا کہ اس حوالے سے قوانین رواں سال ہی پارلیمان میں پیش کیے جائیں گے اور قوانین کی منظوری کے بعد 12 ماہ میں ان کا اطلاق ہوگا۔ حزب اختلاف کی جماعت لبرل پارٹی کی جانب سے بھی اس پابندی کی حمایت کا عندیہ دیا گیا ہے۔ درحقیقت ایسے بچوں پر بھی اس پابندی کا اطلاق ہوگا جن کے والدین انہیں اجازت دینے کے لیے تیار ہوں گے یا جن کے پہلے سے سوشل میڈیا اکاؤنٹس ہوں گے۔ انتھونی البانیز نے بتایا کہ یہ سوشل میڈیا پلیٹ فارمز کی ذمہ داری ہے کہ وہ ذمہ دارانہ اقدامات کے ذریعے رسائی کی روک تھام کریں، یہ والدین یا بچوں کی ذمہ داری نہیں۔ آسٹریلیا کی وزیر کمیونیکیشن Michelle Rowland نے بتایا کہ مختلف پلیٹ فارمز جیسے انسٹا گرام، فیس بک، ٹک ٹاک، ایکس (ٹوئٹر) اور یوٹیوب پر اس قانون سازی سے اثرات مرتب ہو سکتے ہیں۔ خیال رہے کہ مختلف ممالک میں بچوں کو سوشل میڈیا کے استعمال سے روکنے کے لیے مختلف پابندیاں لگائی گئی ہیں مگر آسٹریلیا کی پالیسی سب سے زیادہ سخت ہے۔ فرانس نے 2023 میں 15 سال سے کم عمر بچوں پر اس طرح کی پابندی کا عندیہ دیا تھا مگر اس کا اطلاق ایسے بچوں پر نہیں ہوگا جن کے والدین انہیں سوشل میڈیا استعمال کرنے کی اجازت دیں گے۔","science"
"69","واٹس ایپ میں ریورس امیج سرچ فیچر کا اضافہ","https://urdu.geo.tv/latest/385878-","واٹس ایپ میں ایک نئے فیچر ریورس امیج سرچ پر کام کیا جا رہا ہے۔ یہ فیچر آپ کو کسی تصویر کی حقیقت فوری طور پر جاننے کے لیے آن لائن سرچ کی سہولت فراہم کرے گا۔ یعنی اگر آپ کو کسی دوست سے تصویر موصول ہوئی ہے تو اس کے مستند ہونے کے بارے میں جاننے کے لیے یہ فیچر مددگار ثابت ہوگا۔ یہ فیچر ابھی اینڈرائیڈ ڈیوائسز کے لیے واٹس ایپ کے بیٹا (beta) ورژن میں سامنے آیا ہے۔   فیچر کو استعمال کرنے کا طریقہ بہت آسان ہے۔ جب کوئی تصویر آپ کو موصول ہوگی تو اس پر کلک کریں اور پھر اوپر دائیں جانب تھری ڈاٹ مینیو میں نئے سرچ آن ویب کے آپشن کا انتخاب کریں۔ ایسا کرنے پر وہ تصویر گوگل پر اپ لوڈ ہو جائے گی اور سرچ انجن اس سے ملتی جلتی تصاویر کو پیش کرے گا۔ اس سے آپ کو یہ اندازہ لگانے میں مدد ملے گی کہ یہ تصویر کتنی قابل اعتبار ہے۔ ویسے یہ عمل آپ پہلے بھی تصویر کو ڈیوائس میں ڈاؤن لوڈ کرنے کے بعد گوگل امیج سرچ پر اپ لوڈ کرکے کرسکتے تھے مگر واٹس ایپ کی جانب سے ریورس امیج سرچ کو اس فیچر کی مدد سے زیادہ آسان بنایا جا رہا ہے۔ جیسا اوپر درج کیا جاچکا ہے کہ یہ فیچر ابھی بیٹا ورژن میں سامنے آیا ہے تو ابھی یہ کہنا مشکل ہے کہ اسے کب تک تمام صارفین کے لیے متعارف کرایا جا سکتا ہے۔","science"
"70","انسٹاگرام صارفین کی اصل عمر کی تصدیق کیلئے اے آئی ٹول استعمال کرنیکا فیصلہ","https://urdu.geo.tv/latest/385865-","میٹا نے انسٹاگرام کے صارفین کی عمر کی تصدیق کے لیے آرٹی فیشل انٹیلی جنس (اے آئی) ٹیکنالوجی کو استعمال کرنے کا فیصلہ کیا ہے۔ یہ اے آئی ٹول صارف کی حقیقی عمر کا تعین کرے گا، چاہے وہ اسے غلط ہی کیوں نہ بتائے۔ اگر صارف اپنی عمر کے بارے میں غلط بتائے گا تو اے آئی ٹیکنالوجی حقیقی عمر کا تعین کرکے 18 سال سے کم عمر افراد کو خودکار طور پر ٹین (teen) اکاؤنٹس میں ٹرانسفر کردے گی۔ میٹا کی جانب سے ٹین اکاؤنٹس کو ستمبر 2024 میں متعارف کرایا گیا تھا۔ یہ اکاؤنٹس 13 سے 17 سال کے صارفین کے لیے ہیں اور کمپنی کی جانب سے نوجوانوں کے تحفظ کے لیے ایسے اکاؤنٹس میں مختلف پابندیاں عائد کی گئی ہیں۔   اب تک ایسا کوئی طریقہ کار نہیں تھا جس سے کمپنی کو معلوم ہوسکے کہ اس سروس کو استعمال کرنے والے کی حقیقی عمر کیا ہے۔ یہی وجہ ہے کہ میٹا کی جانب سے adult classifier نامی سافٹ وئیر ٹول تیار کیا گیا ہے۔ یہ ٹول صارفین کو 2 گروپس میں تقسیم کرنے کے لیے ڈیزائن کیا گیا ہے۔ ایک گروپ 18 سال سے زائد عمر کے افراد کا ہوگا جبکہ دوسرا 18 سال سے کم عمر صارفین کا ہوگا۔ میٹا کی یوتھ اینڈ سوشل امپیکٹ ڈائریکٹر Allison Hartnet نے بتایا کہ یہ ٹول صارف کی پروفائل کو اسکین کرکے دیکھے گا کہ وہ کیسے مواد کو دیکھتا ہے جبکہ اس کے فالوور لسٹ کو بھی عمر کے تعین کے لیے دیکھا جائے گا۔ درحقیقت ہیپی برتھ ڈے کے میسجز سے بھی اس ٹول کو کسی صارفین کی حقیقی عمر کا تعین کرنے میں مدد ملے گی۔ اس ٹول کا استعمال 2025 میں شروع کیے جانے کا امکان ہے۔","science"
"71","دنیا کا پہلا لکڑی سے بنا سیٹلائیٹ خلا میں بھیج دیا گیا","https://urdu.geo.tv/latest/385755-","جاپان نے دنیا کا پہلا لکڑی سے تیار کردہ سیٹلائیٹ خلا میں بھیج دیا ہے۔ جاپانی سائنسدانوں نے 5 نومبر کو یہ سیٹلائیٹ خلا کے لیے لانچ کیا۔ کیوتو یونیورسٹی اور Sumitomo Forestry کے سائنسدانوں نے یہ منفرد سیٹلائٹ تیار کیا ہے۔ لیگنو سیٹ نامی اس سیٹلائٹ کی تیاری کا آغاز اپریل 2020 میں ہوا تھا جس کا مقصد ماحول دوست سیٹلائٹ کو تیار کرنا تھا۔ یہ سیٹلائیٹ اسپیس ایکس کے ایک مشن کے ذریعے لانچ کیا گیا جو پہلے انٹرنیشنل اسپیس اسٹیشن پہنچے گا اور وہاں سے اسے زمین کے اوپر 250 میل کی بلندی پر پرواز کے لیے روانہ کیا جائے گا۔ اس سیٹلائیٹ کو خلا میں بھیجنے کا مقصد یہ ثابت کرنا ہے کہ ماحول دوست میٹریل کو بھی خلائی تسخیر کے لیے استعمال کیا جاسکتا ہے۔ اس کے لیے منگولیا ووڈ نامی لکڑی کا استعمال کیا گیا جو اپنی مضبوطی کے لیے جانی جاتی ہے۔ 10 کیوبک سینٹی میٹر حجم کے اس سیٹلائٹ کو روایتی جاپانی تکنیک کے ذریعے اسمبل کیا گیا جس کے نتیجے میں گلیو یا اسکریوز کی ضرورت ختم ہوگئی۔ اس میں اوپر سولر پینلز نصب ہیں جبکہ اس بات کو یقینی بنایا گیا ہے کہ سیٹلائٹ کی لکڑی سے خلا بازوں کی صحت کو نقصان نہ پہنچے یا آئی ایس ایس کے آلات کے افعال متاثر نہ ہوں۔ لانچ کے بعد 6 ماہ تک یہ سیٹلائٹ مختلف اقسام کا ڈیٹا اکٹھا کرے گا جس کو مدنظر رکھ کر لیگنو سیٹ 2 کو تیار کیا جائے گا۔ ماہرین کے مطابق خلا میں لکڑی زمین کے مقابلے میں زیادہ پائیدار ثابت ہوسکتی ہے کیونکہ وہاں نمی یا آکسیجن موجود نہیں جس کے باعث لکڑی کے خراب ہونے یا پھولنے کا خطرہ نہیں۔","science"
"72","ایکس کے بلاک فیچر میں متنازع تبدیلی کو متعارف کرا دیا گیا","https://urdu.geo.tv/latest/385729-","ایکس (ٹوئٹر) پر اگر آپ کسی فرد سے تنگ آکر اسے بلاک کرتے ہیں تو یہ جان لیں کہ ایسا کرنے سے اب کوئی فائدہ نہیں ہوگا۔ جی ہاں سوشل میڈیا پلیٹ فارم میں ایک متنازع تبدیلی پر عملدرآمد شروع ہوگیا ہے۔ ایکس کے ایک آفیشل اکاؤنٹ پر بتایا گیا کہ ہم نے بلاک فیچر میں کی جانے والی اپ ڈیٹ کو متعارف کرانے کا سلسلہ شروع کر دیا ہے۔ خیال رہے کہ ستمبر 2024 میں ایکس کے مالک ایلون مسک نے بتایا تھا کہ بلاک فیچر میں تبدیلی کی جا رہی ہے۔   اس تبدیلی کے بعد ایکس پر کی جانے والی آپ کی پبلک پوسٹس کو تمام افراد دیکھ سکیں گے، یہاں تک کہ وہ صارفین بھی جن کو آپ نے بلاک کیا ہوا ہوگا۔ ابھی اگر ایکس پر آپ کو کوئی بلاک کردے اور پھر آپ اس فرد کی پروفائل دیکھنے کی کوشش کریں تو یو آر بلاکڈ لکھا نظر آتا ہے۔ آپ اس فرد کے اکاؤنٹ کے فالوورز، ریپلائیز یا دیگر تفصیلات بھی نہیں دیکھ سکتے، مگر اس نئی تبدیلی کے بعد اس صارف کی پبلک پوسٹس اور پروفائل پیج کو دیکھنا ممکن ہوگا۔ البتہ اب بھی بلاک ہونے پر آپ اس صارف کو فالو نہیں کرسکیں گے، ڈائریکٹ میسج یا پوسٹس پر ریپلائی نہیں کرسکیں گے۔ خیال رہے کہ ایلون مسک بلاک فیچر کے سخت مخالف ہیں اور اگست 2023 میں انہوں نے عندیہ دیا تھا کہ بلاک کا آپشن ختم کیا جا سکتا ہے۔ یہ فیچر ایکس پر بہت زیادہ استعمال کیا جاتا ہے مگر کمپنی کے مطابق ہمارا مقصد صارفین کو زیادہ کنٹرول فراہم کرنے کے ساتھ ساتھ پوسٹس تک عوامی رسائی کو برقرار رکھنا ہے۔","science"
"73","گوگل کا نیا اے آئی ماڈل جو آپ کی خراب لکھائی کو ڈیجیٹل ٹیکسٹ میں تبدیل کرسکتا ہے","https://urdu.geo.tv/latest/385717-","گوگل نے ایک ایسا نیا آرٹی فیشل انٹیلی جنس (اے آئی) ماڈل تیار کیا ہے جو آپ کی ہاتھ سے لکھی تحریر کو ڈیجیٹل ٹیکسٹ میں تبدیل کر دیتا ہے۔ انسائیٹ نامی یہ اے آئی ماڈل آپ کے ہاتھ کی خراب لکھائی والی تصویر کو اسکین کرکے اس پر موجود ٹیکسٹ کو ڈیجیٹل بنا دیتا ہے۔ اس ماڈل کو ایسی تربیت دی گئی ہے جس سے وہ تحریر کو پڑھ کر الفاظ کو شناخت کرسکتا ہے۔ ڈویلپرز نے دعویٰ کیا کہ کاغذات پر موجود تحریروں یا خراب روشنی والی تصاویر سے بھی یہ ٹول ٹیکسٹ اٹھا سکتا ہے۔ یعنی آپ کسی بھی دستاویز کو اس کے ذریعے ایڈٹ کرسکتے ہیں جبکہ اس پر لکھی اصل تحریر کے الفاظ ڈیجیٹل شکل میں بھی محفوظ رہیں گے۔ آسان الفاظ میں یہ آپ کی تحریروں کا آن لائن دستیاب ورژن ثابت ہوگا۔ کمپنی کے مطابق یہ ٹول ایسے ورکرز کے لیے بہترین ثابت ہوگا جن کو اسکینرز یا دیگر خصوصی آلات تک رسائی حاصل نہیں ہوتی۔ ابھی اس ٹیکنالوجی پر تحقیقی کام جاری ہے مگر اب تک کے نتائج کافی حوصلہ افزا ثابت ہوئے ہیں۔ گوگل کی ٹیم نے تجربات کے دوران دریافت کیا کہ یہ اے آئی ماڈل ٹیکسٹ کو پڑھ کر ڈیجیٹل شکل میں 87 فیصد حد تک درست کام کرتا ہے۔ ابھی اسے اے آئی ماڈل کو عام صارفین کے لیے جاری نہیں کیا جا رہا مگر مستقبل قریب میں ایسا ممکن ہو جائے گا۔","science"
"74","تھریڈز کو ہر ماہ استعمال کرنے والے افراد کی تعداد ساڑھے 27 کروڑ سے زائد ہوگئی","https://urdu.geo.tv/latest/385624-","میٹا نے 5 جولائی 2023 کو ایکس (ٹوئٹر) کے مقابلے پر اپنا سوشل میڈیا پلیٹ فارم تھریڈز متعارف کرایا تھا۔ اب تھریڈز کو سوا سال سے زائد عرصہ مکمل ہوچکا ہے اور اس کے ماہانہ صارفین کی تعداد ساڑھے 27 کروڑ سے زائد ہوگئی ہے۔ اس بات کا اعلان انسٹا گرام اور تھریڈز کے سربراہ ایڈم موسیری کی جانب سے ایک سوشل میڈیا پوسٹ پر کیا گیا۔ انہوں نے بتایا کہ تھریڈز کو ہر ماہ استعمال کرنے والے صارفین کی تعداد 27 کروڑ 50 لاکھ سے زائد ہوگئی ہے۔   اس عرصے میں  تھریڈز کے صارفین کی تعداد میں مستحکم انداز سے اضافہ ہوا ہے مگر آغاز میں جتنی تیزی سے لوگوں نے اس سوشل میڈیا پلیٹ فارم کا رخ کیا تھا، اب وہ اشتیاق نظر نہیں آتا۔ مگر اب بھی اس کے صارفین کی تعداد میں کافی تیزی سے اضافہ ہو رہا ہے، اپریل 2024 میں یہ تعداد 15 کروڑ جبکہ اگست میں 20 کروڑ تک پہنچی تھی اور اب ساڑھے 27 کروڑ سے زائد ہوگئی ہے۔ یعنی محض 3 ماہ میں تھریڈز کی تعداد میں ساڑھے 7 کروڑ سے زائد کا اضافہ ہوا ہے۔ البتہ میٹا کی جانب سے کبھی یہ نہیں بتایا گیا کہ تھریڈز کو روزانہ کتنے افراد استعمال کرتے ہیں، حالانکہ یہ کمپنی فیس بک، واٹس ایپ اور انسٹا گرام کو روزانہ استعمال کرنے والوں کے بارے میں اکثر تفصیلات جاری کرتی رہتی ہے۔ اکتوبر 2024 کے آخر میں میٹا کے چیف ایگزیکٹو مارک زکربرگ نے کمپنی کی تیسری سہ ماہی رپورٹ جاری کرتے ہوئے کہا تھا کہ روزانہ 10 لاکھ افراد تھریڈز کے نئے صارف بن رہے ہیں۔ خیال رہے کہ دنیا بھر میں ایکس کو روزانہ استعمال کرنے والے افراد کی تعداد 55 کروڑ سے زائد ہے۔","science"
"75","مائیکرو سافٹ نے ونڈوز 11 کیلئے ونڈوز ہیلو کو ری ڈیزائن کر دیا","https://urdu.geo.tv/latest/385621-","مائیکرو سافٹ کی جانب سے ونڈوز ہیلو آتھنتیکیشن کے یوزر انٹرفیس کو نیا کیا جا رہا ہے۔ چہرے اور فنگرپرنٹ سمیت دیگر طریقوں سے صارف کی شناخت کی تصدیق کرنے والے اس سسٹم کو ونڈوز 11 میں ری ڈیزائن کیا جارہا ہے۔ ابھی ونڈوز ہیلو کا نیا ڈیزائن بیٹا (beta) ورژن میں محدود افراد کو دستیاب ہے۔ نئے ڈیزائن میں نئے آئیکونز دیے گئے ہیں اور پاس کیز کے فیچر کو بہتر بنایا گیا ہے۔ یہ نیا یوزر انٹرفیسن نہ صرف ونڈوز 11 کے لاگ ان اسکرین پر نظر آئے گا بلکہ جب آپ ویب سائٹس اور ایپس پر پاس کیز کے ذریعے سائن ان ہوں گے تو جب بھی یہ کام کرے گا۔ کمپنی کی جانب سے جاری بیان کے مطابق ہم نے ونڈوز میں پاس کیز کے ذریعے صارف کی تصدیق کے سسٹم کو ری ڈیزائن کیا ہے تاکہ یہ عمل زیادہ محفوظ اور برق رفتار ہو جائے۔ بیان میں بتایا گیا کہ صارفین آتھنتیکیشن آپشنز جیسے پاس کیز اور دیگر کا انتخاب کرسکیں گے۔ مائیکرو سافٹ کی جانب سے ابھی صرف ونڈوز 11 پاس کیز سپورٹ دی گئی ہے مگر اس کے لیے موبائل ڈیوائسز سے کیو آر کوڈ اسکین کرنا ہوتا ہے۔ مگر نئے یوزر انٹرفیس میں اس عمل کو زیادہ بہتر بنایا جا رہا ہے۔","science"
"76","فون یا کمپیوٹر پر جی میل کی ای میلز شیڈول کرنے کا طریقہ جانیں","https://urdu.geo.tv/latest/385612-","گوگل نے اپریل 2019 کو جی میل میں ای میل شیڈول کرنے کا فیچر متعارف کرایا تھا۔ یعنی اس فیچر کو اس مقبول ای میل سروس کا حصہ بنے 5 سال سے زائد عرصہ ہوگیا ہے۔ اس فیچر کا مقصد یہ تھا کہ اگر صارفین بہت زیادہ مصروف ہوں تو وقت سے قبل ای میلز تحریر کرکے شیڈول کر دیں۔ جی میل میں آپ بیک وقت 100 ای میلز شیڈول کرسکتے ہیں یعنی ایک بار میں آپ متعدد ای میلز تیار کرکے شیڈول کرسکتے ہیں۔   مگر حیران کن طور پر اب بھی بیشتر افراد اس فیچر سے لاعلم ہیں یا انہیں اسے استعمال کرنے کا طریقہ ہی نہیں آتا۔ لیپ ٹاپ یا ڈیسک ٹاپ کمپیوٹر پر جی میل کو استعمال کرتے ہوئے اس فیچر کو استعمال کرنا زیادہ مشکل نہیں۔ کسی بھی ویب براؤزر پر جی میل کو اوپن کریں۔ جی میل پر کمپوز بٹن پر کلک کریں اور اپنی ای میل تحریر کریں۔ ای میل مکمل کرنے کے بعد سینڈ بٹن پر کلک کرنے کی بجائے اس کے برابر میں موجود تیر کے ایرو پر کلک کرکے شیڈول سینڈ کو سلیکٹ کریں۔ شیڈول سلیکٹ ونڈو میں آپ اپنی پسند کی تاریخ اور وقت کا انتخاب کرسکتے ہیں جبکہ کمپنی کی جانب سے بھی پری سیٹ ٹائمز کا آپشن دیا جاتا ہے۔ اس کے بعد شیڈول سینڈ بٹن پر کلک کریں جس کے بعد ای میل شیڈول ہو جائے گی۔ شیڈول کی گئی ای میل بائیں جانب شیڈولڈ فولڈر پر دیکھی جاسکتی ہے اور آپ وہاں جاکر اسے ایڈٹ یا ڈیلیٹ بھی کرسکتے ہیں۔ اینڈرائیڈ یا آئی او ایس ڈیوائسز پر جی میل کو استعمال کرتے ہوئے ای میلز کو شیڈول کرنے کا طریقہ کار لگ بھگ ایک جیسا ہی ہے۔ اس کے لیے اپنے فون پر جی میل کو اوپن کرکے کمپوز بٹن پر کلک کریں اور ای میل کو تحریر کریں۔ ای میل تحریر کرنے کے بعد اوپری دائیں کونے پر موجود تھری ڈاٹ مینیو آئیکون پر کلک کرکے شیڈول سینڈ آپشن کا انتخاب کریں۔ وہاں پری سیٹ ٹائمز کا انتخاب کریں یا اپنی پسند کی تاریخ اور وقت کو خود سیٹ کریں۔ آخر میں شیڈول سینڈ بٹن پر کلک کریں۔ شیڈول ای میلز کو ایڈٹ یا کینسل کرنے کے لیے مینیو آئیکون (اوپر بائیں کونے میں تھری ڈاٹ لائنز) پر کلک شیڈولڈ آپشن پر کلک کریں۔ وہاں شیڈول کی جانب سے والی ای میلز موجود ہوں گی جن کو ایڈٹ یا ڈیلیٹ کیا جاسکتا ہے۔","science"
"77","سائنسدان پلاسٹک کے کچرے سے بجلی بنانے والی ڈیوائس تیار کرنے میں کامیاب","https://urdu.geo.tv/latest/385605-","پلاسٹک کی آلودگی ہمارے سیارے کو متعدد مسائل کا شکار بنا رہی ہے۔ پلاسٹک کی ایک قسم پولیسٹرین کی صرف ایک بار استعمال ہونے والی ڈھائی کروڑ ٹن سے زائد اشیا ہر سال تیار کی جاتی ہیں جن میں سے محض 12 فیصد ری سائیکل ہوتی ہیں جبکہ باقی مختلف مقامات پر کچرے کی شکل میں پڑی رہتی ہیں۔ مگر اب آسٹریلیا اور لٹویا کے سائنسدانوں نے ایک ایسا طریقہ دریافت کیا ہے جس کے ذریعے بیکار پولیسٹرین سے بجلی پیدا کی جاسکے گی۔ آسٹریلیا کی RMIT یونیورسٹی اور لٹیویا کی ریگا یونیورسٹی کے ماہرین کی تیار کردہ ڈیوائس میں پلاسٹک کی اس قسم کے کچرے کو ڈال کر ہوا یا ہوا کے بہاؤ سے بجلی پیدا کی جاسکتی ہے۔ ان کی تیار کردہ ڈیوائس میں ایسی برقی توانائی پیدا ہوتی ہے جس میں برقی رو نہیں ہوتی اور اس توانائی کو جمع کرلیا جاتا ہے۔ ماہرین کے مطابق ہم اپنی ڈیوائس میں ہوا کے ذریعے توانائی پیدا کرسکتے ہیں۔ یہ ڈیوائس اس مقصد کے لیے ائیر کنڈیشنرز سے ہوا کے بہاؤ کو استعمال کرنے کی صلاحیت رکھتی ہے جس سے توانائی کی طلب میں 5 فیصد تک کمی آتی ہے۔ آزمائشی تجربات میں ثابت ہوا کہ اس ڈیوائس سے 230 والٹیج کرنٹ پیدا ہوسکتا ہے۔ یہ ڈیوائس بنیادی طور پر پولیسٹرین کی پتلی تہوں پر مشتمل ہے یا یوں کہہ لیں کہ اسے پلاسٹک کی اس قسم سے تیار کیا گیا ہے۔ یہی وجہ ہے کہ اس ڈیوائس کی زندگی بھی بہت طویل ہوگی کیونکہ پلاسٹک کی یہ قسم سیکڑوں سال تک اپنی شکل برقرار رکھتی ہے۔ ماہرین کے مطابق اچھی بات یہی ہے کہ پولیسٹرین کے باعث اس طرح کی ڈیوائسز طویل عرصے سے تک درست کام کرتے ہوئے بجلی پیدا کرسکتی ہیں۔ اس ڈیوائس کی تیاری کے حوالے سے تحقیق کے نتائج جرنل Advanced Energy and Sustainability Research میں شائع ہوئے۔ ماہرین کی جانب سے ڈیوائس کے پیٹنٹ کو رجسٹر کرایا گیا اور اب وہ ایسے شراکت داروں کو تلاش کر رہے ہیں جن کے ذریعے اس ٹیکنالوجی کمرشل مصنوعات کا حصہ بنایا جاسکے۔","science"
"78","امریکی کمپنی کی الیکٹرک کار کے جدید ترین آٹو ڈرائیونگ سسٹم پر سوالیہ نشان لگ گیا","https://urdu.geo.tv/latest/385548-","امریکی کمپنی کی الیکٹرک کار کے جدید ترین خودکار ڈرائیونگ نظام رکاوٹ کا پتہ لگانے میں ناکام ہوگیا جس کے بعد آٹو ڈرائیونگ سسٹم پر سوالیا نشان لگ گیا ہے۔ جدید ترین خودکار ڈرائیونگ نظام کی حامل امریکی کمپنی کی الیکٹرک کار نے بیچ سڑک پر کھڑے ہرن کو ٹکر ماردی، جس سے کار میں موجود خودکار ڈرائیونگ سسٹم پر شکوک و شہبات پیدا ہوگئے۔ کارکمپنی نے دعویٰ کیا تھا کہ کارمیں موجود جدید ترین خودکار ڈرائیونگ موڈ دوران سفر راستے میں آنے والے خطرے کو جاننے کی صلاحیت رکھتا ہے۔ ","science"
"79","انسٹا گرام کا ڈائریکٹ میسجز کو اپ گریڈ کرنے کا فیصلہ","https://urdu.geo.tv/latest/385519-","انسٹا گرام میں ڈی ایمز کو اپ ڈیٹ کرنے کا اعلان کیا گیا ہے۔ ڈی ایمز اس فوٹو شیئرنگ ایپ میں ڈائریکٹ میسجز ان باکس کو کہا جاتا ہے۔ میٹا کی جانب سے ایسے نئے ٹولز متعارف کرائے جا رہے ہیں جو صارفین کو میسجز ریکوئسٹ فلٹر کرنے میں مدد فراہم کریں گے۔ آسان الفاظ میں جن میسجز ریکوئٹس کو فلٹر کیا جائے گا وہ مین ان باکس میں نظر نہیں آئیں گے۔ یہ نئے ٹولر ویریفائیڈ اکاؤنٹس، برانڈز، کریٹیرز اور دیگر عناصر کو مدنظر رکھ کر میسج ریکوئسٹس کو فلٹر اور sort آؤٹ کریں گے۔ اس سے صارفین کو ان میسجز کو شناخت کرنے میں مدد ملے گی جن کا جواب دینا ضروری ہوگا۔ اس کے ساتھ ساتھ اسٹوری ریپلائیز کے نام سے ایک نیا فولڈر بھی انسٹا گرام کا حصہ بنایا جا رہا ہے جس سے ایک ہی جگہ اسٹوری ریپلائیز تک رسائی ممکن ہو جائے گی۔ کمپنی کے مطابق یہ تبدیلیاں دنیا بھر کے صارفین کی آرا کو مدنظر رکھ کر کی گئی ہیں جن کی جانب سے شکایت کی گئی تھی کہ ڈی ایمز کو منظم رکھنا کافی مشکل ثابت ہوتا ہے۔ انسٹا گرام کے سربراہ ایڈم موسیری نے ایک پوسٹ میں بتایا کہ اگرآپ ریکوئسٹ ان باکس پر جائیں  تو وہاں کئی بار متعدد میسجز موجود ہوتے ہیں، اسی لیے ہم نے انہیں فلٹر کرنے کی سہولت فراہم کی ہے۔ sort اینڈ فلٹرز آپشنز ان باکس کے ٹاپ پر نظر آئیں گے۔","science"
"80","پرانے اسمارٹ فون کو فروخت کرنے کی بجائے ان 11 کاموں کیلئے استعمال کریں","https://urdu.geo.tv/latest/305924-","اگر آپ ہر ایک یا 2 سال بعد نیا اسمارٹ فون خرید لیتے ہیں تو پرانے فون کا کیا کرتے ہیں؟ زیادہ تر افراد تو پرانے فونز کو فروخت کردیتے ہیں یا کسی دراز میں رکھ کر بھول جاتے ہیں۔ مگر پرانے فونز کو متعدد مقاصد کے لیے استعمال کیا جاسکتا ہے۔  اسمارٹ فونز کسی طاقتور کمپیوٹر سے کم نہیں ہوتے جن میں اسٹوریج اسپیس اور کیمرے جیسے فیچرز موجود ہیں، جس کے باعث وہ متعدد الیکٹرونک مصنوعات کا متبادل ثابت ہوسکتے ہیں۔ ایک آسان طریقے سے آپ فون کی بیٹری لائف کو کسی حد تک بہتر بناسکتے ہیں۔ پرانے اسمارٹ فون کو ویب کیم میں تبدیل کرکے مختلف ایپس جیسے زوم یا اسکائپ کے لیے استعمال کیا جاسکتا ہے، جس سے ویڈیو چیٹ کوالٹی بہتر ہوجاتی ہے۔ پرانے فون کا مین کیمرا لیپ ٹاپ کے کیمرے سے بہت زیادہ بہتر کام کرتا ہے۔ آپ اپنے پرانے اسمارٹ فون کو کسی ایپ کی مدد سے الارم کلاک کے طور پر بھی استعمال کر سکتے ہیں۔ ایسی متعدد ایس موجود ہیں جو مختلف گانوں یا دیگر کو الارم کے طور پر استعمال کرتی ہیں۔ اس فون کو آپ بستر کے سرہانے چھوڑ دیں اور کبھی کبھار چارج کرلیں تاکہ وہ کام کرتے رہیں۔ زیادہ تر اسمارٹ فونز کی اسٹوریج تصاویر اور ویڈیوز سے بھرجاتی ہے اور اس مسئلے سے بچنے کے لیے پرانا فون مددگار ثابت ہوسکتا ہے۔ یعنی نئے فون سے تصاویر لیں اور ان کو پرانے فون میں منتقل کردیں۔ آپ پرانے فون کو ایک کیمرے کے طور پر بھی استعمال کرسکتے ہیں اور ایسے مقامات پر لے جاسکتے ہیں جہاں نئے فون کو لے جانا نہیں چاہتے۔ جیسے سمندر یا کسی جھیل پر جارہے ہیں تو یہ ڈر محسوس نہیں ہوگا کہ فون پانی میں نہ گرجائے۔ کسی ریڈنگ (reading) ایپ کو ڈاؤن لوڈ کرکے آپ اپنے پرانے فون کو ای ریڈر کے طور پر استعمال کر سکتے ہیں۔ ایک ایسا ریموٹ جو بہت کچھ کرسکے آپ کو بہت پسند آئے گا۔ تو متعدد ڈیوائسز کو کنٹرول کرنے کے لیے پرانے اسمارٹ فون کو ریموٹ میں تبدیل کیا جاسکتا ہے جس کے لیے کسی ریموٹ کنٹرول ایپ کو انسٹال کرنا ہوگا۔ جی ہاں آپ اپنے پرانے اینڈرائیڈ فون کو گوگل ہوم اسمارٹ اسپیکر میں بھی بدل سکتے ہیں جس کے لیے کسی ایپ کو ڈاؤن لوڈ کرنے کی بھی ضرورت نہیں۔ بس فون کو نئے اینڈرائیڈ آپریٹنگ سسٹم پر اپ ڈیٹ کرنے اور ایک بلیوٹوتھ اسپیکر کی ضرورت ہوگی، دونوں ڈیوائسز کو اکٹھے پلگ ان رکھیں اور بس گوگل کمانڈ کے ذریعے ڈیوائسز کو کنٹرول کریں۔ اپنے پرانے اسمارٹ فون کو گاڑی میں چھپا کر (اس کی چارجنگ کو یقینی بنانا ہوگا) کر آپ اسے کسی ایمرجنسی کی صورت میں استعمال کر سکتے ہیں۔ اس کے ساتھ ساتھ آپ اسے اپنی گاڑی کو ٹریک کرنے کے لیے اس وقت استعمال کرسکتے ہیں جب وہ چوری ہو جائے۔ اس مقصد کے لیے کسی سکیورٹی کیمرا ایپ جیسے Alfred کو ڈاؤن لوڈ کرنا ہوگا، جس کے بعد فون کو اس جگہ رکھیں جس پر نظر رکھنا چاہتے ہیں۔ اگر لیپ ٹاپ یا کمپیوٹر کا وائرلیس ماؤس کسی وجہ سے خراب ہوجائے تو پرانے اسمارٹ فون کو اس کے بیک اپ کے طور پر استعمال کرسکتے ہیں۔ اس کے لیے کسی ایپ جیسے ریموٹ ماؤس کو ڈاؤن لوڈ کرنا ہوگا اور پھر فون اور کمپیوٹر کو ایک ہی وائی فائی نیٹ ورک پر کنکٹ کرنا ہوگا اور بس۔ پرانے فون کو میڈیا پلیئر کے طور پر بھی استعمال کرسکتے ہیں، بس پرانا ڈیٹا ڈیلیٹ کرکے میوزک اور میوزک ایپس کو برقرار رکھیں، جس کے بعد اس میں متعدد گانے محفوظ کیے جاسکتے ہیں۔","science"
"81","گوگل میپس میں نئے اے آئی فیچرز کا اضافہ","https://urdu.geo.tv/latest/385489-","گوگل نے اپنی مقبول ترین سروس میپس میں جیمنائی آرٹی فیشل انٹیلی جنس (اے آئی) ماڈل پر مبنی فیچرز کا اضافہ کیا ہے۔ کمپنی کی جانب سے اعلان کیا گیا کہ نئی اپ ڈیٹس سے صارفین اے آئی ٹیکنالوجی کی مدد سے گھومنے کے لیے نئے مقامات کو تلاش کر سکیں گے جبکہ مختلف جگہوں کے بارے میں سوالات کے جواب حاصل کرسکیں گے۔ گوگل میپس میں نیوی گیشن فیچرز کو بھی بہتر بنایا جا رہا ہے تاکہ ڈرائیورز کو اپنی منزل تک پہنچنے میں مدد مل سکے۔ یہ نئے فیچرز پہلے امریکا میں صارفین کو دستیاب ہوں گے۔   نیوی گیشن کے لیے گوگل میپس میں ایڈ اسٹاپس نامی فیچر کا اضافہ کیا گیا ہے جو کسی شہر کے اہم مقامات، تفریحی مراکز اور کھانے پینے کے مراکز کو بہترین روٹس کے ساتھ تجویز کرے گا۔ گوگل کی جانب سے ویدر الرٹ سسٹم بھی متعارف کرایا جا رہا ہے جس میں ڈرائیورز یہ رپورٹ کرسکیں گے کہ موسم کے باعث انہیں کن جگہوں پر مشکلات کا سامنا ہے تاکہ دیگر افراد کو مدد مل سکے۔ اگر آپ کسی دوست کے ساتھ گھومنے کی منصوبہ بندی کر رہے ہیں تو اس کے لیے میپس سرچ بار میں سوالات پوچھ سکتے ہیں، اے آئی ماڈل جگہ اور وقت کو مدنظر رکھ کر بتائے گا کہ آپ کیا کچھ کر سکتے ہیں۔ جیمنائی کی جانب سے ان مقامات کے بارے میں سوالات کے جوابات بھی دیے جائیں گے۔ گوگل کے مطابق یہ فیچرز آئندہ چند ہفتوں میں امریکا میں صارفین کو دستیاب ہوں گے اور بتدریج انہیں دیگر ممالک میں متعارف کرایا جائے گا۔","science"
"82","پی ٹی اے نے سوشل میڈیا اکاؤنٹس پر غیراخلاقی مواد سے متعلق رپورٹ عدالت میں جمع کرادی","https://urdu.geo.tv/latest/385416-","  پشاور: پاکستان ٹیلی کمیونیکیشن اتھارٹی (پی ٹی اے)  نے  پشاور ہائی کورٹ میں  سوشل میڈیا اکاؤنٹس پر غیر اخلاقی مواد سے متعلق رپورٹ جمع کرادی۔ پی ٹی اے کے مطابق 2020  سے اب تک 1 لاکھ 14 ہزار 15 غیر اخلاقی مواد ٹک  ٹاک  پر اپ  لوڈ ہوئے۔ پی ٹی اے کے مطابق ایک لاکھ 13 ہزار 133 اکاؤنٹس بلاک کیےگئے۔ 2 ہزار 463 مواد مذہب کے خلاف  اپ لوڈ ہوئے جنہیں بلاک کیا گیا۔ رواں سال 25  ہزار 267 غیراخلاقی مواد ٹک ٹاک پر اپ لوڈ ہوئے۔  رواں سال 24 ہزار 800 اکاؤنٹس کو بلاک کیا گیا۔ پی ٹی اے رپورٹ میں بتایا گیا کہ مختلف سوشل میڈیا اکاؤنٹس پر13 لاکھ89 ہزار 181 غیر اخلاقی مواد  اپ لوڈ ہوئے۔ پی ٹی اے کی رپورٹ کے مطابق 13 لاکھ 3 ہزار 578 لنکس بلاک کیےگئے۔ خیال  رہےکہ ٹک ٹاک بندش سے متعلق کیس میں عدالت  نے پی ٹی اے سے جواب طلب کیا تھا۔","science"
"83","آئی فون 17 پرومیکس کی لیکس نے صارفین کی بے چینی بڑھادی","https://urdu.geo.tv/latest/385410-","آئی فون 16 کی لانچنگ کے بعد سے ہی  صارفین  ایپل کے  اگلے ماڈل کے منتظر ہیں   کیونکہ نئے ماڈلز کی  لیکس  صارفین کو نئے فیچرز اور اپ گریڈ آپریٹنگ سسٹم کے استعمال کیلئے بے چین کیے رکھتی  ہیں۔ ہر سال ایپل کی جانب سے آئی فون کے آپریٹنگ سسٹم کو اپ گریڈ کیا جاتا ہے جس میں متعدد نئے فیچرز کا اضافہ کیا جاتا ہے لیکن اس بار رپورٹس بتاتی ہیں کہ آئی فون  17 پرو میکس زیادہ فیچر اور ایک بڑے اپ گریڈ سسٹم کے ساتھ متعارف کروایا جاسکتا ہے۔ ٹیکنالوجی رپورٹ کے مطابق ویسے تو   آئی فون 17 کی پوری سیریز زیادہ اپ گریڈیشن کے ساتھ متعارف کروائی جائے گی لیکن آئی فون 17 پرو میکس زیادہ اپ گریڈ سسٹم کے ساتھ متعارف کروایا جاسکتا ہے۔ ایپل انتظامیہ  آئی فون 17 پرو میکس  نئی A19 پرو چپ  اور   ایک بڑے ہارڈویئر اپ گریڈ کیساتھ متعارف کروانے کا منصوبہ رکھتی ہے۔ آئی فون 17 پرو میکس کارکردگی کو بہتر بنانے کیلئے 12GBریم کے ساتھ پیش کیا جاسکتا ہے، نئی  اپ گریڈ ایپل  انٹیلی جنس  کو  (AI) کے بہتر استعمال کے بھی  قابل بنائے گی ۔ ٹیکنالوجی لیکس کے مطابق  ایپل کی جانب سے آئی فون 17 پرو میکس کے  کیمرے کو بھی اپ گریڈ  کیا جاسکتا ہے، نئے ماڈل  کا پرومیکس  ٹرپل کیمرہ سیٹ اپ کی خصوصیت لیے ہوگا  جس میں ممکنہ طور پر 48MP مین کیمرہ،  48MPالٹرا وائڈ کیمرہ  اور 48MP ٹیلی فوٹو لینس شامل ہوگا جو 5x آپٹیکل زوم پیش کرسکتا ہے۔ آئی فون 16 کی سیریز کی فروخت بھی گزشتہ روز سے شروع ہوگئی ہے جس کیلئے یقیناً بہت سے خریدار منتظر ہیں اگر یہ تبدیلیاں متعارف کروائی جاتی ہیں  تو  فرنٹ  کیمرے کو ممکنہ طور پر 12MP سے 24MP سیلفی کیمرے میں اپ گریڈ کیا جائے گا لہٰذا  آئی فون 17 پرو میکس  کا کیمرہ آئی فون کے  موجودہ  ماڈل  16 پرو میکس کے مقابلے میں بہتر  کوالٹی امیج فراہم کرے گا۔ رپورٹس بتاتی ہیں کہ آئی فون 17 پرو میکس کیلئے  ایپل ڈائنامک آئی لینڈ کو ری ڈیزائن کرسکتا ہے اس تبدیلی سے ڈسپلے ایک ہی یعنی  6.9 انچ سائز ہونے کے باوجود پریمیئم بڑا اور زیادہ واضح  نظر آئے گا۔ لیکس سے  پتا چلتا ہے کہ آئی فون 17 پرو میکس  کو ایکشن اور والیوم کیلئے بالکل نیا  بٹن  دیا جاسکتا ہے لیکن  یہ نیا بٹن صرف پرو میکس ماڈل کیلئے ہوگا،  ساتھ ہی آئی فون 17  ماڈل پرو میکس  ایک نئے کلر آپشن کے ساتھ متعارف کروایا جاسکتا ہے۔","science"
"84","انڈونیشیا میں آئی فون 16 کے بعد گوگل کے فونز پر بھی پابندی کیوں لگائی گئی؟","https://urdu.geo.tv/latest/385283-","جکارتہ: انڈونیشیا نے آئی فون 16 کے بعد گوگل کے فونز پر بھی پابندی عائد کردی۔ غیر ملکی  میڈیا کے مطابق انڈونیشیا نے آئی فون 16 پر پابندی لگانے کے  چند دن بعد ہی گوگل کے فونز پر بھی پابندی عائد کردی ہے۔ انڈونیشین قوانین کے تحت غیر ملکی کمپنیوں کو وہاں فونز کی تیاری میں 40 فیصد مقامی آلات استعمال کرنے ہوتے ہیں اس کے لیے کمپنیوں کو مقامی سطح پر اشیاء تیار کرنا پڑتی ہیں۔ اس پابندی کی وجہ ایپل کی جانب سے انڈونیشیا میں سرمایہ کاری کے وعدوں کو پورا نہ کرنا ہے۔ حکام کا بتانا ہے کہ گوگل نے مقامی طور پر تیار ہونے والے فونز کے حوالے سے پالیسی پر عمل نہیں کیا جس کی وجہ سے پابندی لگائی گئی جب کہ گزشتہ دنوں آئی فون 16 پر بھی پابندی لگانے کی وجہ یہی تھی۔ اس حوالے سے انڈونیشین وزیر صنعت نے کہا کہ ہم تمام انویسٹرز کے لیے شفافیت ممکن بنانے کے لیے ان قوانین پر عمل کررہے ہیں جب کہ اگر لوگ چاہیں تو وہ باہر ممالک سے گوگل فون خریدنے کے بعد ٹیکس ادا کرکے انڈونیشیا میں استعمال کرسکتے ہیں۔ واضح رہے کہ انڈونیشیا اس سے قبل سرمایہ کاری کے وعدوں کو پورا نہ کرنے پر  ایپل واچ 10 سیریز کی فروخت اور استعمال پر بھی پابندی عائدکرچکا ہے۔","science"
"85","گوگل کے مقابلے پر چیٹ جی پی ٹی کا سرچ انجن سامنے آگیا","https://urdu.geo.tv/latest/385316-","گوگل سرچ انجن کا استعمال دنیا بھر میں کروڑوں افراد کرتے ہیں اور دیگر کمپنیاں اب تک اس کی مقبولیت کا مقابلہ کرنے میں ناکام رہی ہیں۔ مگر اب گوگل کو سخت حریف کا سامنا ہونے والا ہے۔ جی ہاں دنیا بھر میں بہت زیادہ استعمال ہونے والے آرٹی فیشل انٹیلی جنس (اے آئی) چیٹ بوٹ چیٹ جی پی ٹی کا سرچ انجن جاری کر دیا گیا ہے۔ اوپن اے آئی کی جانب سے اس سرچ انجن کی تیاری کا اعلان مئی 2024 میں کیا گیا تھا اور اب اے آئی ٹیکنالوجی پر مبنی اس سرچ انجن کو صارفین کے لیے جاری کیا گیا ہے۔ میٹا کی جانب سے گوگل اور اور مائیکرو سافٹ کے بنگ سرچ انجنز پر انحصار کم کرنے کے لیے اپنا اے آئی سرچ انجن تیار کرنے کا فیصلہ کیا  گیا ہے۔ فی الحال یہ سرچ انجن چیٹ جی پی ٹی کے ماہانہ فیس ادا کرنے والے صارفین کو دستیاب ہوگا اور وہ رئیل ٹائم تفصیلات حاصل کرسکیں گے۔ چیٹ جی پی ٹی کو مفت استعمال کرنے والے صارفین کے لیے یہ سرچ انجن آئندہ چند ماہ میں دستیاب ہوگا۔ کمپنی کی جانب سے اس سرچ انجن کو الگ سے متعارف کرانے کی بجائے چیٹ جی پی ٹی کے موجودہ یوزر انٹرفیس کا حصہ بنایا گیا ہے۔ جب صارفین کی جانب سے چیٹ جی پی ٹی سے پوچھے گئے سوالات کے جوابات پر ویب رزلٹس کے آپشن پر کلک کرکے اسے استعمال کرسکیں گے۔ چیٹ جی پی ٹی میں ویب سرچ کا اضافہ اس اے آئی چیٹ بوٹ کو مائیکرو سافٹ کو پائلٹ اور گوگل جیمنائی جیسے اے آئی چیٹ بوٹس کا مقابلہ کرنے میں مدد فراہم کرے گا جن کو رئیل ٹائم انٹرنیٹ ڈیٹا تک رسائی حاصل ہوتی ہے۔ کمپنی کے مطابق چیٹ جی پی ٹی سرچ انجن آئی او ایس، اینڈرائیڈ اور ڈیسک ٹاپ ایپس میں دستیاب ہوگا اور اس کے سرچ فیچرز مختلف سرچ ٹیکنالوجیز بشمول مائیکرو سافٹ بنگ پر مشتمل ہوں گے۔ یہ سرچ انجن جی پی ٹی 4o اے آئی ماڈل پر مبنی ہوگا۔ خیال رہے کہ میٹا کی جانب سے بھی اپنا اے آئی سرچ انجن تیار کرنے پر کام کیا جا رہا ہے جبکہ حال ہی میں گوگل نے اپنے اے آئی اوور ویو فیچر کو 100 سے زائد ممالک تک توسیع دی۔ مگر چیٹ جی پی ٹی کے سرچ انجن میں اشتہارات نظر نہیں آئیں گے اور کمپنی کا مستقبل قریب میں سرچ رزلٹس میں اشتہارات دکھانے کا کوئی ارادہ نہیں۔","science"
"86","چین کی پہلی سویلین خاتون خلا باز اسپیس اسٹیشن پہنچنے میں کامیاب","https://urdu.geo.tv/latest/385308-","چین نے پہلی خاتون سائنسدان سمیت 3 خلا بازوں کو اپنے اسپیس اسٹیشن میں کامیابی سے پہنچا دیا ہے۔ تینوں خلا بازوں کو 31 اکتوبر کو چینی اسپیس اسٹیشن روانہ کیا گیا تھا اور ان کا سفر 6 گھنٹے تک جاری رہا۔ یہ تینوں وہاں 6 ماہ تک قیام کریں گے اور اس دوران مختلف تجربات اور اسپیس واک کریں گے۔ اس مشن میں شامل جوہری راکٹوں کی سائنسدان وانگ ہوزی نے نئی تاریخ رقم کی ہے کیونکہ وہ چین کی پہلی سویلین خاتون خلا باز ہیں۔ اس طریقہ کار سے چاند کی ایک ٹن مٹی سے 51 سے 76 کلوگرام پانی بنایا جاسکتا ہے وہ اسپیس اسٹیشن میں اپنے قیام کے دوران مستقبل کے راکٹوں کے نئے انجنوں پر ابتدائی تحقیق کریں گی۔ انہوں نے ایک انٹرویو میں بتایا کہ وہ خلا باز بننے کا موقع ملنے پر حیران رہ گئی تھیں کیونکہ انہوں نے کبھی سوچا نہیں تھا کہ ایسا بھی ہو سکتا ہے۔ ان تینوں کو شینزو 19 مشن کے ذریعے تیانگ اونگ اسپیس اسٹیشن میں پہنچایا گیا۔ چینی اسپیس اسٹیشن میں پہلے سے موجود 3 افراد 4 نومبر کو زمین واپس آئیں گے۔ خیال رہے کہ چین کی جانب سے پہلا انسان بردار مشن 2030 تک چاند پر بھیجے جانے کا امکان ہے۔ چین 2035 تک چاند پر اپنی مستقل بیس قائم کرنے کا خواہشمند ہے جبکہ وہ چاند کے گرد بھی ایک اسپیس اسٹیشن تعمیر کرنا چاہتا ہے۔","science"
"87","واٹس ایپ کا نیا فیچر متعارف جو آپ کی زندگی کو آسان بنائے گا","https://urdu.geo.tv/latest/385301-","واٹس ایپ میں ایک ایسے دلچسپ اور کارآمد فیچر کا اضافہ کیا گیا ہے جو آپ کی زندگی آسان بنائے گا۔ میٹا کے چیف ایگزیکٹو مارک زکربرگ نے واٹس ایپ میں کاسٹیوم لسٹس کا فیچر متعارف کرانے کا اعلان کیا۔ اس فیچر کے ذریعے صارفین مختلف چیٹ فلٹرز یا لسٹس بنا کر ان میں اپنی پسند کے افراد یا گروپس کو شامل کرسکیں گے۔ ایسا کرنے سے ان کے لیے اہم افراد یا گروپس کو تلاش کرنا اور ان سے چیٹ کرنا آسان ہو جائے گا۔   خیال رہے کہ ابھی واٹس ایپ میں آل، ان ریڈ (unread)، فیورٹس اور گروپس کے نام سے 4 چیٹ فلٹرز صارفین کو دستیاب ہیں۔ مگر اس نئے فیچر سے صارفین گھر والوں، دفتری ساتھیوں، دوستوں یا دیگر کے لیے الگ الگ لسٹیں تیار کرسکیں گے۔ جب آپ ایک لسٹ تیار کرلیں گے تو واٹس ایپ کی جانب سے خودکار طور پر اس لسٹ کے لیے ایک فلٹر چیٹ اسکرین کے اوپر تیار کیا جائے گا، جس کا نام آپ کی تیار کردہ لسٹ پر ہوگا تاکہ اسے آسانی سے تلاش کرسکیں۔ جب آپ کسی کاسٹیوم فلٹر پر کلک کریں گے تو واٹس ایپ چیٹ ونڈو میں صرف وہ چیٹس نظر آئیں گی جو اس فلٹر میں شامل کی جائیں گی۔ کمپنی کی جانب سے ایک بلاگ پوسٹ میں بتایا گیا کہ کاسٹیوم لسٹس سے آپ کو ان چیٹس پر توجہ مرکوز رکھنے میں مدد ملے گی جو آپ کی نظر میں سب سے زیادہ اہم ہیں۔ کمپنی کے مطابق اس فیچر کو متعارف کرانے کا سلسلہ شروع ہوگیا ہے اور آنے والے ہفتوں میں ہر ایک کو دستیاب ہوگا۔ اس نئے فیچر کو استعمال کرنے کے لیے چیٹ ٹیب کے اوپر فلٹرز کے برابر میں موجود پلس آئیکون پر کلک کریں، پھر لسٹس اور اس کے بعد نیو لسٹ کا انتخاب کریں۔ اب کاسٹیوم لسٹ کا نام رکھیں اور پلس آئیکون پر کلک کرکے لوگوں یا گروپس کو ایڈ کریں۔ جب آپ کا کام مکمل ہو جائے تو create لسٹ بٹن پر کلک کریں، جس کے بعد آپ کی تیار کردہ لسٹ واٹس ایپ کے فلٹرز کے ساتھ نظر آنے لگے گی۔","science"
"88","سست انٹرنیٹ کا مسئلہ ختم، سب میرین کیبل ٹھیک ہوگئی: پی ٹی اے کا دعویٰ","https://urdu.geo.tv/latest/385263-","اسلام آباد:  پاکستان ٹیلی کمیونی کیشن اتھارٹی (پی ٹی اے) نے ایک بار پھر ملک میں انٹرنیٹ کی سست روی دور ہونے کا دعویٰ کیا ہے۔ پاکستان ٹیلی کمیونی کیشن اتھارٹی کے مطابق ایس ایم ڈبلیو فور سب میرین کیبل سے فالٹ دور ہونے کے بعد پاکستان میں انٹرنیٹ سروسز کو مکمل طور پر بحال کردیا گیا ہے۔ پی ٹی اے حکام کا بتانا ہے کہ جون میں ایس ایم ڈبلیو فور اور اگست میں اے اے ای ون سب میرین کیبل فالٹ کے باعث ملک بھر میں انٹرنیٹ سروسز متاثر ہوئیں جنہیں بحالی کے لیے 4 ماہ کا وقت لگا ۔ پی ٹی اے کے مطابق ایس ایم ڈبلیو فور سب میرین کیبل سے فالٹ دور ہونے اور دونوں کیبلز کی بحالی کے بعد 1750جی بی پی ایس کا شارٹ فال دور ہوگیا ہے اور انٹرنیٹ اب مکمل اسپیڈ اور صلاحیت کے ساتھ فعال ہے۔ حکام کے مطابق 2023 میں صلاحیت میں اضافے کے لیے  پیس کیبل کو سسٹم میں شامل کیا گیا جس کا مقصد کنیکٹیوٹی کے لیے اگلے 2 سالوں میں تین کیبلز کا اضافہ کرنا ہے۔ انٹرنیٹ میں خلل سے آئی ٹی انڈسٹری کو 30 کروڑ ڈالر کا نقصان ہورہا ہے، آئی ٹی سیکٹر میں بڑی کمپنیوں کی شکایات ہیں کہ ان کی لائنیں متاثر ہوئی ہیں: پاشا علی احسان انٹرنیٹ میں خلل سے میٹا ایپلی کیشنز فیس بک اور واٹس ایپ کی سروسز زیادہ متاثر ہوئیں: پی ٹی اے کی تفصیلات پارلیمنٹ میں جمع ","science"
"89","اسمارٹ فون کی بیٹری لائف بڑھانا چاہتے ہیں؟ تو یہ آسان ترین طریقہ آزما کر دیکھیں","https://urdu.geo.tv/latest/385215-","کیا آپ اپنے اسمارٹ فون کی بیٹری لائف کی وجہ سے پریشان رہتے ہیں؟ تو اچھی بات یہ ہے کہ ایک آسان طریقے سے آپ فون کی بیٹری لائف کو کسی حد تک بہتر بناسکتے ہیں۔ جی ہاں واقعی اسمارٹ فون میں ڈارک موڈ یا تھیم کو ان ایبل کرکے بیٹری لائف کو بڑھانا ممکن ہے مگر اس کے لیے چند چیزوں کا خیال رکھنا ضروری ہے۔ بیٹری لائف اور ڈارک موڈ کے تعلق پر بات کرنے سے پہلے یہ جاننا چاہیے کہ یہ ہوتا کیا ہے۔ پرانے اسمارٹ فونز کو متعدد مقاصد کے لیے استعمال کیا جاسکتا ہے۔ ڈارک موڈ کو ڈارک تھیم بھی کہا جاتا ہے جسے فونز کے سسٹم سے ان ایبل کرنے پر متعدد ایپس کا یوزر انٹرفیس سفید کی بجائے بلیک یا بلیک گرے رنگوں میں نظر آنے لگتا ہے۔ اس کے متعدد فوائد ہیں کیونکہ ڈارک موڈ سے پاور کم خرچ ہوتی ہے اور بیٹری لائف بڑھتی ہے، مگر یہ اتنا بھی سادہ عمل نہیں۔ درحقیقت ڈارک موڈ سے بیٹری لائف کو بہتر بنانے کا انحصار 2 عناصر پر ہوتا ہے، ایک اسکرین ٹیکنالوجی اور دوسرا سسٹم بیک گراؤنڈ کلر۔ آج کل زیادہ تر اسمارٹ فونز میں او ایل ای ڈی یا ایل سی ڈی ڈسپلے ٹیکنالوجیز کا استعمال ہوتا ہے۔ ڈارک موڈ سے بیٹری لائف بچانے کے لیے او ایل ای ڈی ڈسپلے زیادہ بہترین ہوتا ہے، ایل سی ڈی اسکرین والے فونز میں ڈارک موڈ سے بیٹری لائف بہت زیادہ بہتر نہیں ہوتی۔ اسکرین ٹیکنالوجی کے ساتھ ساتھ ڈارک موڈ ان ایبل کرنے پر کسی پلیٹ فارم یا ایپ میں استعمال ہونے والے بیک گراؤنڈ کلر بھی بیٹری لائف کے حوالے سے اہم ہوتے ہیں۔ یعنی اگر بیک گراؤنڈ کلرز حقیقی معنوں میں بلیک ہوں تو بیٹری لائف بہتر ہوجاتی ہے۔ 2021 کی ایک تحقیق میں 6 مختلف ایپس گوگل میپس، گوگل نیوز، یوٹیوب اور دیگر میں ڈارک موڈ سے بیٹری لائف پر مرتب اثرات کی جانچ پڑتال کی گئی۔ نتائج سے معلوم ہوا کہ اگر فون کی اسکرین برائٹنس 30 سے 50 فیصد ہو تو ڈارک موڈ ان ایبل کرنے سے بیٹری لائف میں محض 3 سے 9 فیصد اضافہ ہوتا ہے۔ البتہ اگر ڈارک موڈ ان ایبل کرنے سے پہلے یا اس کے بعد اسکرین برائٹنس کو 100 فیصد کردیا جائے تو بیٹری لائف 39 سے 47 فیصد بڑھ جاتی ہے۔ جی ہاں ڈارک موڈ سے فون کی بیٹری لائف بہتر ہوتی ہے، البتہ دورانیہ ہر فون میں الگ الگ ہوسکتا ہے جس کا انحصار مختلف عناصر پر ہوتا ہے جن کا ذکر اوپر ہوچکا ہے۔ مگر یہ کہا جاسکتا ہے کہ یہ فون کی بیٹری لائف کو کچھ بہتر بنانے کا آسان ترین طریقہ ہے کیونکہ آپ کو خود زیادہ محنت نہیں کرنا پڑتی بلکہ فون کی سیٹنگز میں جاکر بس ڈارک موڈ یا تھیم کو ان ایبل کرنا ہوتا ہے بس، جس سے مختلف ایپس کا یوزر انٹرفیس خودکار طور پر ڈارک رنگ کا ہوجاتا ہے۔","science"
"90","واٹس ایپ چیٹس کے لیے ایک کارآمد فیچر پر کام جاری","https://urdu.geo.tv/latest/385186-","واٹس ایپ کی جانب سے مسلسل متعدد نئے اور دلچسپ فیچرز پر کام جاری رہتا ہے تاکہ صارفین کو دیگر سروسز کا رخ نہ کرنا پڑے۔ اسی مقصد کے لیے واٹس ایپ میں اپریل 2024 میں چیٹ فلٹرز کا فیچر صارفین کے لیے متعارف کرایا گیا تھا۔ اس فیچر کے تحت واٹس ایپ میں آل، ان ریڈ (unread)، فیورٹس اور گروپس کے نام سے 4 چیٹ فلٹرز صارفین کو دستیاب ہیں۔ اب میٹا کی زیر ملکیت میسجنگ ایپ کی جانب سے اس فیچر کو مزید بہتر بنایا جا رہا ہے۔   WABetaInfo کی رپورٹ کے مطابق چیٹ فلٹرز کے لیے بیج کاؤنٹ فیچر پر کام کیا جا رہا ہے۔ اس فیچر کا اشارہ اینڈرائیڈ ڈیوائسز کے لیے واٹس ایپ کے نئے بیٹا (beta) ورژن میں ملا ہے۔ اس نئے فیچر سے صارفین کو یہ جاننے میں مدد ملے گی کہ ہر چیٹ فلٹر میں کتنے ایسے میسجز موجود ہیں جن کو وہ اب تک پڑھ نہیں سکے۔ خیال رہے کہ واٹس ایپ کی جانب سے کاسٹیوم چیٹ فلٹرز کے فیچر پر بھی کام کیا جا رہا ہے جو مستقبل میں کسی وقت صارفین کو دستیاب ہوگا۔ کاسٹیوم چیٹ فلٹرز کے فیچر میں صارفین کو اپنی مرضی سے نئے چیٹ فلٹرز تیار کرنے کی سہولت فراہم کی جائے گی۔ کاسٹیوم چیٹ فلٹرز کے ساتھ اس نئے بیج کاؤنٹ فیچر سے صارفین کو زیادہ مدد مل سکے گی کیونکہ انہیں مختلف فلٹرز میں موجود ان ریڈ میسجز کی تعداد ایک نظر میں معلوم ہو جائے گی۔ مثال کے طور پر آپ نے گھر والوں یا دفتر کے ساتھیوں کے لیے چیٹ فلٹر تیار کیا ہے تو اس پر نظر ڈالنے سے معلوم ہو جائے گا کہ ان کی جانب سے بھیجے گئے کتنے میسجز کو آپ پڑھ نہیں سکے ہیں۔ یہ فیچر ان افراد کے لیے زیادہ کارآمد ثابت ہوگا جن کے کانٹیکٹس کی تعداد بہت زیادہ ہوتی ہے۔ جیسا اوپر درج کیا جاچکا ہے کہ ابھی اس فیچر کا اشارہ بیٹا ورژن میں ملا ہے تو یہ کہنا مشکل ہے کہ اسے کب تک تمام صارفین کے لیے متعارف کرایا جاسکتا ہے۔","science"
"91","اب جی میل پر آپ کو خود ای میل تحریر کرنے کی ضرورت نہیں رہی","https://urdu.geo.tv/latest/385165-","گوگل نے جی میل کے ویب صارفین کے لیے ای میلز کو تحریر کرنا بہت آسان بنا دیا ہے۔ اس مقصد کے لیے گوگل نے ہیلپ می رائٹ نامی فیچر جی میل کے ویب ورژن میں متعارف کرایا ہے۔ آرٹی فیشل انٹیلی جنس (اے آئی) ماڈل جیمنائی پر مبنی یہ فیچر اگست میں موبائل صارفین کے لیے متعارف کرایا گیا تھا۔ یہ فیچر فی الحال جی میل کے ان صارفین کو دستیاب ہے جو گوگل ورک اسپیس یا گوگل ون اے آئی پریمیئم پروگرام کے تحت ماہانہ فیس ادا کرتے ہیں۔   ہیلپ می رائٹ فیچر کے ذریعے صارفین محض ایک کلک پر نئے ای میل ڈرافٹس بنا سکیں گے۔ اگر آپ شروع سے آخر تک ای میل تحریر کرنا چاہتے ہیں تو بھی جیمنائی ٹولز سے آپ ایسا کرسکیں گے، بس اے آئی ماڈل کو آپ نے چند الفاظ فراہم کرنا ہوں گے۔ اگر آپ پہلے سے موجود کسی ڈرافٹ کو بہتر کرنا چاہتے ہیں تو پالش فیچر آپ کو مختلف آپشنز فراہم کرے گا۔ ان آپشنز سے ای میل کے انداز کو فوری بدلنا ممکن ہو جائے گا۔ اس فیچر کو استعمال کرنے کے لیے آپ کو اپنے ڈرافٹ کا آغاز کم از کم 12 الفاظ سے کرنا ہوگا جس کے بعد پالش آپشن نظر آئے گا۔ ہیلپ می رائٹ کا شارٹ کٹ کمپوز ونڈو میں نظر آئے گا۔ کمپنی کے مطابق یہ فیچر بتدریج جی میل کے ویب صارفین کو دستیاب ہوگا۔","science"
"92"," میٹا پلیٹ فارمز صارفین کی تعداد زیادہ ہونے سے سست روی کا شکار ہوئے، پی ٹی اے کی انوکھی منطق","https://urdu.geo.tv/latest/385125-","اسلام آباد: پاکستان ٹیلی کام اتھارٹی (پی ٹی اے) نے کہا ہے کہ فیس بک سمیت دیگر میٹا پلیٹ فارمز کی سست روی کی وجہ صارفین کی زیادہ تعداد ہونا ہے۔ انٹرنیٹ میں خلل کے باعث سوشل میڈیا ایپلی کیشنز کی سست روی پر پاکستان ٹیلی کام اتھارٹی نے انوکھی منطق پیش کردی جس میں کہا گیا ہےکہ میٹا پلیٹ فارمز سب سے زیادہ صارفین ہونے کے باعث سست روی کا شکار ہوئے۔ حال ہی میں پارلیمنٹ کو فراہم کردہ تفصیلات میں بتایا گیا ہے کہ  انٹرنیٹ میں خلل سے میٹا ایپلی کیشنز فیس بک اور واٹس ایپ کی سروسز زیادہ متاثر ہوئیں جب کہ ان کے علاوہ دیگر سوشل میڈیا نیٹ ورکس کم متاثر ہوئے۔ پی ٹی اے کے مطابق میٹا ایپلی کیشن فیس بک کے پاکستان میں 50 ملین (5 کروڑ) صارفین ہیں جب کہ واٹس ایپ پاکستان میں سب سے زیادہ استعمال ہونے والی رئیل ٹائم ایپلی کیشن ہے۔   پی ٹی اےکے مطابق صارفین کو مطلع کیا گیا کہ رش کے گھنٹوں میں انٹرنیٹ سست رہے گا جب کہ ٹیلی کام آپریٹرز نے فوری طور پر ٹریفک کو متبادل روٹس پر منتقل کیا۔ حکام نے بتایا کہ اگست میں پی ٹی اے کو واٹس ایپ سروسز متاثر ہونے کی شکایات موصول ہوئیں جس کے بعد ٹیلی کام آپریٹرز کو فوری طور پر مسئلے کے حل کی ہدایت دی گئی۔ پی ٹی اے نے دعویٰ کیا کہ ستمبر کے پہلے ہفتے میں واٹس ایپ اور فیس بُک کی سست روی کا مسئلہ حل ہوگیا جب کہ  سب میرین کیبل ایس ایم ڈبلیو فور ٹھیک ہونے سے صورتحال نارمل ہوجائے گی۔","science"
"93","روسی عدالت نے پوری دنیا کی دولت سے بھی زیادہ مالیت کا جرمانہ گوگل پر عائد کر دیا","https://urdu.geo.tv/latest/385053-","روس کی ایک عدالت نے گوگل پر پوری دنیا کی دولت سے بھی زیادہ مالیت کا جرمانہ عائد کر دیا ہے۔ روسی عدالت کی جانب سے گوگل پر 2.5 ڈیسلین ڈالرز جرمانہ عائد کیا گیا ہے جو کہ عالمی جی ڈی پی سے کہیں زیادہ ہے۔ عالمی بینک کے تخمینے کے مطابق عالمی جی ڈی جی پی 100 کھرب ڈالرز کے قریب ہے۔ اتنی زیادہ رقم کا جرمانہ 4 سال سے جاری عدالتی مقدمے کا فیصلہ سناتے ہوئے عائد کیا گیا۔ مقامی قوانین کی خلاف ورزی پر روس کی عدالت نے ٹیکنالوجی فرم گوگل پر 98 ملین ڈالر کا جرمانہ عائد کیا 2020 میں گوگل کے زیر ملکیت ویڈیو شیئرنگ پلیٹ فارم یوٹیوب نے امریکی پابندیاں عائد کیے جانے کے بعد روسی چینل Tsargrad کو بین کر دیا تھا، جس کے بعد عدالتی جنگ کا آغاز ہوا۔ اس موقع پر عدالت نے چینل کو بین کرنے پر گوگل پر ایک لاکھ روسی روبل کا جرمانہ عائد کیا تھا۔ اس کے بعد 2022 میں گوگل نے دیگر روسی میڈیا اداروں پر اس وقت پابندی عائد کی جب روس نے یوکرین پر حملہ کیا، جس پر عدالت نے مزید جرمانے عائد کیے۔ اب 17 میڈیا اداروں کے مواد پر یوٹیوب پر پابندی عائد ہے جن کی جانب سے عدالت میں گوگل پر ہرجانے کا دعویٰ دائر کیا گیا تھا۔ روسی حکومت نے ان پابندیوں پر گوگل کے بینک اکاؤنٹس کو منجمد کر دیا تھا جس کے بعد روس میں کام کرنے والی کمپنی کی شاخ نے دیوالیہ ہونے کا اعلان کیا۔ اب عدالت نے اپنے فیصلے میں کہا کہ گوگل نے یوٹیوب سے چینلز کو ہٹا کر مقامی قوانین کی خلاف ورزی کی اور اسے فوری طور پر انہیں بحال کرنا ہوگا جبکہ 2020 میں سنائی گئی جرمانے کی سزا میں ہر ہفتے دوگنا اضافہ کیا جا رہا ہے۔ اس اضافے کے بعد جرمانے کی مجموعی رقم اتنی زیادہ بن گئی جو پوری دنیا کے جی ڈی پی سے کہیں زیادہ ہے۔ گوگل کی 2023 میں مجموعی آمدنی 306 ارب ڈالرز تھی، یعنی اس کے لیے یہ جرمانہ ادا کرنا ممکن نہیں۔ کمپنی کی جانب سے تازہ ترین سہ ماہی رپورٹ میں روس کے ساتھ جاری عدالتی مسائل کے بارے میں بات کی گئی۔ کمپنی کے مطابق روس میں عدالتی جنگ جاری ہے اور وہاں اکاؤنٹس کو ختم کرنے پر ہم پر جرمانے عائد کیے گئے ہیں مگر ہمیں نہیں لگتا کہ عدالتی مسائل سے ہمیں مالی نقصانات کا سامنا ہوگا۔","science"
"94","گوگل کروم میں چند بہترین فیچرز کا اضافہ جو اس ویب براؤزر کو زیادہ تیز کر دیں گے","https://urdu.geo.tv/latest/385038-","گوگل کروم دنیا کا مقبول ترین ویب براؤزر ہے مگر وہ ویب سائٹس اوپن کرنے کے لیے بہت زیادہ کمپیوٹر میموری یا ریم استعمال کرتا ہے۔ اس کے نتیجے میں گوگل کروم استعمال کرنے والے افراد کو اکثر کمپیوٹر سست ہونے کا تجربہ ہوتا ہے یا لیپ ٹاپ کی بیٹری لائف کم ہوجاتی ہے۔ اس حوالے سے کمپنی نے فروری 2023 میں میموری سیور نامی فیچر متعارف کرایا تھا جسے اب مزید بہتر بنا دیا گیا ہے جبکہ اس کے ساتھ ساتھ چند نئے ٹولز بھی متعارف کرائے گئے ہیں۔ ایک بلاگ پوسٹ میں گوگل نے بتایا کہ میموری سیور میں اب صارفین کو 3 نئے موڈز دستیاب ہوں گے جبکہ ایک نیا پرفارمنس ڈیٹیکشن ٹول بھی متعارف کرایا جا رہا ہے جو ویب براؤزر کے ممکنہ مسائل کی شناخت کرکے ان کے حل کے بارے میں تجاویز فراہم کرے گا۔   کمپنی کے مطابق یہ نیا ٹول براؤزر میں مسائل کو مدنظر رکھ کر حل تجویز کرے گا، جیسے اگر زیادہ ریم کے استعمال سے براؤزر سست ہوگیا ہوگا تو صارف کو اس کے بارے میں پرفارمنس ایشو الرٹ سے آگاہ کرکے ایک 'فکس ناؤ' آپشن دیا جائے گا۔ صارفین اس ٹول کو کروم سیٹنگز میں جاکر ڈس ایبل کرسکیں گے۔ گوگل نے بتایا کہ میموری سیور موڈ میں بھی تبدیلیاں کی جا رہی ہیں۔ خیال رہے کہ میموری سیور موڈ کروم براؤزر میں اوپن ٹیبز کو 'سلانے' کا کام کرتا ہے جس سے میموری کی بچت ہوتی ہے۔ گوگل کی جانب سے میموری سیور میں 3 نئے آپشنز موڈریٹ، بیلنس اور میکسیمم کا اضافہ کیا جا رہا ہے۔ موڈریٹ میموری سیونگز کے آپشن کا انتخاب کرنے پر ٹیبز کو ان ایکٹیو ہونے میں زیادہ وقت لگے گا۔ اسی طرح بیلنس میموری سیونگز موڈ  معتدل دورانیے کے بعد کروم ٹیبز کو غیر فعال کر دے گا۔ میکسیمم میموری سیونگز موڈ بہت جلد ٹیبز کو ان ایکٹیو کردے گا۔ یہ موڈ میموری یوز ایج کو بہت کم کر دے گا مگر ٹیبز کو بار بار ری لوڈ کرنے کی ضرورت ہوگی۔ گوگل کی جانب سے دیگر آپشنز بھی صارفین کو فراہم کیے جا رہے ہیں جیسے وہ اپنی پسند کی ویب سائٹس کو ہمیشہ ایکٹیو رکھ سکیں گے یا ان ایکٹیو ٹیبز کے گرد نکتوں پر مبنی سرکل نظر آئے گا جس سے عندیہ ملے گا کہ یہ ٹیبز خوابیدہ ہیں۔","science"
"95","دنیا کا وہ ملک جو سب سے پہلے 6 جی ٹیکنالوجی متعارف کرانا چاہتا ہے","https://urdu.geo.tv/latest/385026-","دنیا میں 5 جی نیٹ ورک کو متعارف کرانے میں مدد فراہم کرنے والے ملک چین نے اب 6 جی ٹیکنالوجی پر نظریں جمالی ہیں۔ چین نے انفرا اسٹرکچر پر بہت زیادہ سرمایہ کاری اور ٹیکنالوجی کے شعبے میں پیشرفت کرکے تیز رفتار 5 جی موبائل سروسز کے پھیلاؤ کو ممکن بنایا تھا۔ اب وہ دنیا میں 6 جی ٹیکنالوجی متعارف کرانے والا پہلا ملک بننا چاہتا ہے۔ چائنا موبائل نے Zhongguancun پین انسٹیٹیوٹ آف انفارمیشن اینڈ کمیونیکیشن ٹیکنالوجی، چائنا انفارمیشن ٹیکنالوجی موبائل اور دیگر کے ساتھ مل کر 6 جی بیس بینڈ کانسیپٹ سسٹم متعارف کرایا ہے جو 7 گیگا ہرٹز فریکوئنسی بینڈ پر کام کرسکے گا۔ چین نے 3 اہم 6 جی ٹیکنالوجی اسٹینڈرڈز کو انٹرنیشنل ٹیلی کمیونیکیشن یونین (آئی ٹی یو) کے ذریعے متعارف کرایا ہے۔ دنیا کے دیگر ممالک آنے والے برسوں میں 6 جی کے متعارف ہونے کے منتظر ہیں مگر چین کی نئی ڈیوائس سے عندیہ ملتا ہے کہ وہاں کتنی تیزی سے اس حوالے سے پیشرفت کی جا رہی ہے۔ یہ کانسیپٹ سسٹم عوامی سطح پر ٹیسٹنگ ڈیوائس کی حیثیت سے اہم ہے۔ یہ نیا سسٹم کلاؤڈ پر مبنی heterogeneous ہارڈ وئیر پر مشتمل ہے اور یہ 100 جی پی بی ایس ڈیٹا ترسیل کو سپورٹ کرتا ہے۔ یہ 8 ڈیٹا اسٹریمز اور 128 ڈیجیٹل چینلز کو سپورٹ کرتا ہے اور رئیل ٹائم میں 16.5 جی پی بی ایس اسپیڈ کو ان ایبل کرتا ہے۔ جاپان میں دنیا کی پہلی ہائی اسپیڈ 6 جی وائرلیس ڈیوائس تیار کی گئی ہے. ان فیچرز کی بدولت یہ سسٹم 6 جی کی تیاری میں اہم کردار ادا کرے گا کیونکہ یہ نئی ٹیکنالوجیز اور سروسز کو درکار ضروریات کو پوری کرے گا۔ رپورٹ کے مطابق نیا 6 جی بیس بینڈ کانسیپٹ سسٹم اوپن اور interoperable ہے اور ایڈوانسڈ سروسز جیسے 3 ڈی ویڈیو کی ٹرانسمیشن کو سپورٹ کرتا ہے۔ واضح رہے کہ چین کی خواہش ہے کہ وہ اس ٹیکنالوجی کو دنیا میں سب سے پہلے 2030 تک اپنے ملک میں متعارف کرا دے۔ 6 جی ٹیکنالوجی کے بارے میں ابھی کچھ زیادہ تفصیلات تو موجود نہیں مگر ماہرین کا کہنا ہے کہ اس کی مدد سے ہولوگرافک کمیونیکیشن کو سائنس فکشن سے نکال کر حقیقت بنانے میں مدد ملے گی۔ چینی ماہرین  نے 6 جی ٹیکنالوجی میں بڑی پیشرفت کرتے ہوئے دنیا کا پہلا فیلڈ ٹیسٹ نیٹ ورک نصب کیا ہے۔ اس سے قبل ستمبر 2024 میں چین نے 3 اہم 6 جی ٹیکنالوجی اسٹینڈرڈز کو انٹرنیشنل ٹیلی کمیونیکیشن یونین (آئی ٹی یو) کے ذریعے متعارف کرایا تھا۔ متعارف کرائے گئے اسٹینڈرڈز کا مقصد آئی ٹی یو کے 2030 فریم ورک کے منظرنامے کو بہتر بنانا ہے۔ ساؤتھ چائنا مارننگ پوسٹ کی رپورٹ کے مطابق 6 جی ٹیکنالوجی کے تینوں اسٹینڈرڈز کی منظوری 26 جولائی کو آئی ٹی یو کے ٹیلی کمیونیکیشن اسٹینڈرڈائزیشن سیکٹر اسٹڈی گروپ 13 کے اجلاس کے دوران دی گئی تھی۔ ہر ٹیکنالوجی کے اسٹینڈرڈز کو تشکیل دینا بہت اہم ہوتا ہے کیونکہ ماہرین اور کمپنیاں ان کے ذریعے ابتدائی مسابقتی سبقت حاصل کرتے ہیں۔ ان نئے اسٹینڈرڈز میں 6 جی کے متعدد پہلوؤں جیسے کانٹینٹ ٹرانسمیشن، ڈیٹا اپ ڈیٹس اور سسٹم پرفارمنس ایسسمنٹس وغیرہ پر توجہ مرکوز کی گئی تھی۔ اسی طرح جولائی 2024 میں چین کے ٹیلی کام انجینئرز نے 6 جی ٹیکنالوجی میں بڑی پیشرفت کرتے ہوئے دنیا کا پہلا فیلڈ ٹیسٹ نیٹ ورک نصب کیا تھا۔ آئندہ نسل کی وائرلیس کمیونیکیشن ٹیکنالوجی کے اس تجرباتی نیٹ ورک نے 4 جی انفرا اسٹرکچر پر 6 جی ٹرانسمیشن کو یقینی بنایا۔ اس کے ساتھ ساتھ فیلڈ نیٹ ورک کوریج، افادیت اور دیگر شعبوں میں 10 گنا بہتری کا مظاہرہ بھی کیا۔ اسے بیجنگ یونیورسٹی آف پوسٹس اینڈ ٹیلی کمیونیکیشنز نے تیار کیا۔ اس فیلڈ نیٹ ورک سے سائنسدانوں کو 6 جی ٹیکنالوجی پر تحقیق اور مختلف پہلوؤں کو جانچنے کا موقع ملے گا۔","science"
"96","میٹا کا گوگل کے مقابلے میں اپنا اے آئی سرچ انجن متعارف کرانے کا فیصلہ","https://urdu.geo.tv/latest/384923-","میٹا کی جانب سے آرٹی فیشل انٹیلی جنس (اے آئی) ٹیکنالوجی پر مبنی سرچ انجن کی تیاری پر کام کیا جا رہا ہے۔ ایک رپورٹ کے مطابق میٹا کی جانب سے گوگل اور مائیکرو سافٹ کے بنگ سرچ انجنز پر انحصار کم کرنے کے لیے اپنا اے آئی سرچ انجن تیار کرنے کا فیصلہ کیا  گیا ہے۔ اس سے قبل چیٹ جی پی ٹی کو تیار کرنے والی کمپنی اوپن اے آئی نے بھی اپنا اے آئی سرچ انجن متعارف کرایا تھا تاکہ اس شعبے میں گوگل سرچ کی بالادستی کو ختم کیا جاسکے۔ رپورٹ میں ذرائع کے حوالے سے بتایا گیا کہ میٹا کا یہ سرچ انجن میٹا اے آئی چیٹ بوٹ میں صارفین کو تفصیلات فراہم کرے گا۔   ابھی نیوز، اسٹاکس اور اسپورٹس وغیرہ کی تفصیلات کے لیے میٹا کو گوگل اور بنگ سرچ انجنز پر انحصار کرنا پڑتا ہے۔ میٹا کی جانب سے اس رپورٹ پر ابھی کوئی ردعمل ظاہر نہیں کیا گیا ہے۔ مگر میٹا نے گزشتہ دنوں خبر رساں ادارے رائٹرز کے ساتھ معاہدہ کیا تھا تاکہ اس کا مواد استعمال کرکے رئیل ٹائم میں صارفین کو حالات حاضرہ اور خبروں سے متعلق سوالات کے جوابات دیے جاسکیں۔ گوگل کی جانب سے بھی بہت تیزی سے اے آئی ماڈل جیمنائی کو سرچ انجن کا حصہ بنایا جا رہا ہے تاکہ صارفین کے لیے ویب سرچنگ کا تجربہ زیادہ بہترین ہوسکے۔ اوپن اے آئی کو اس مقصد کے لیے مائیکرو سافٹ بنگ پر انحصار کرنا پڑتا ہے اور اس کا اپنا سرچ انجن ابھی مکمل طور پر فعال نہیں ہوسکا ہے۔","science"
"97","سرکاری ملازمین کا بیٹا چین کا امیر ترین شخص کیسے بنا؟","https://urdu.geo.tv/latest/384908-","ٹک ٹاک کی سرپرست کمپنی بائیٹ ڈانس کے بانی زینگ یامنگ چین کے امیر ترین شخص بن گئے ہیں۔ Hurun ریسرچ انسٹیٹیوٹ کی تیار کردہ فہرست کے مطابق یہ پہلی بار ہے جب ٹک ٹاک کے مالک چین کے امیر ترین شخص بنے ہیں۔ اس طرح انہوں نے Nongft اسپرنگ نامی کمپنی کے مالک زونگ شانسان کو پیچھے چھوڑ دیا ہے جو 3 سال سے چین کے امیر ترین شخص تھے۔ 44 سالہ زینگ یامنگ اس وقت 49.3 ارب ڈالرز کے مالک ہیں اور منرل واٹر فروخت کرنے والی کمپنی کے مالک زونگ شانسان 47.9 ارب ڈالرز کے ساتھ دوسرے نمبر پر ہیں۔ زونگ شانسان کی دولت میں رواں سال کے دوران 24 فیصد کمی آئی ہے۔ دلچسپ بات یہ ہے کہ زینگ یامنگ 2023 میں اس فہرست میں 5 ویں نمبر پر تھے۔ چین کے امیر ترین افراد میں سے ایک ہونے کے باوجود زینگ یامنگ کافی خاموش زندگی گزارتے ہیں اور ان کی نجی زندگی کے بارے میں بہت کم تفصیلات موجود ہیں۔ 1983 میں چین کے صوبے Fujian میں پیدا ہونے والے زینگ یامنگ کے والدین سرکاری ملازم تھے۔ ان کے نام ایک چینی کہاوت پر مبنی ہے جس کا مطلب پہلی کوشش میں ہر ایک کو حیران کرنا ہے۔ انہوں نے 2005 میں Nanki یونیورسٹی سے سافٹ وئیر انجینئرنگ میں گریجویشن کی۔ وہی ان کی اپنی اہلیہ سے ملاقات ہوئی تھی اور دونوں نے جلد شادی کرلی۔ ان کے اپنے الفاظ میں '2005 میں گریجویشن کرنے کے بعد میں نے ایک کمپنی Kuxun میں شمولیت اختیار کی، میں اس کے اولین ملازمین سے ایک تھا اور آغاز میں ایک عام انجینئر تھا مگر ملازمت کے دوسرے سال میں 40 سے 50 افراد کا انچارج تھا'۔ انہوں نے مزید بتایا کہ 'اس وقت میں ٹیکنالوجی کا ذمہ دار تھا مگر جب پراڈکٹ کو مسائل کا سامنا ہوا تو میں پراڈکٹ پلان میں متحرک طریقے سے شامل ہوگیا، بیشتر افراد کا کہنا تھا کہ مجھے ایسا نہیں کرنا چاہیے، مگر میرا جواب تھا آپ کا احساس ذمہ داری اور خواہشات آپ کو متعدد کام کرنے کا جذبے دیتے ہیں اور تجربہ بڑھتا ہے'۔ کاروباری سرگرمیوں کا تجربہ اور ان کا حصہ بننے سے زینگ یامنگ کو مستقبل میں اپنی کمپنیوں کو کامیاب بنانے میں مدد ملی۔ انہوں نے مزید بتایا کہ 'مجھے 2007 کا اختتام یاد ہے، میں سیلز ڈائریکٹر کے ساتھ ایک صارف سے ملاقات کے لیے گیا، اس تجربے سے مجھے یہ جاننے کا موقع ملا کہ کونسی سیلز اچھی سیلز ہوتی ہیں، جب میں نے اپنی کمپنی قائم کی اور عملے کو بھرتی کیا تو اس طرح کے تجربات سے مجھے بہت مدد ملی'۔ بائیٹ ڈانس کی بنیاد رکھنے سے قبل انہوں نے مائیکرو سافٹ میں بھی ملازمت کی مگر اپنی کمپنی کے لیے اسے چھوڑ دیا۔ 2012 میں انہوں نے بائیٹ ڈانس کی بنیاد رکھی جو اب دنیا بھر میں ٹک ٹاک کے باعث جانی جاتی ہے۔ دلچسپ بات یہ ہے کہ شروع میں وہ ٹک ٹاک کو استعمال نہیں کرتے تھے۔ ان کے مطابق 'طویل عرصے تک میں ٹک ٹاک ویڈیوز کبھی کبھار ہی دیکھتا تھا جبکہ کبھی ویڈیو پوسٹ بھی نہیں کرتا کیونکہ مجھے لگتا تھا کہ یہ ایپ نوجوانوں کے لیے ہے'۔ انہوں نے مزید بتایا کہ 'مگر بعد میں ہم نے کمپنی کے تمام افراد کے لیے ٹک ٹاک ویڈیوز بنانا اور لائیکس کی مخصوص تعداد حاصل کرنا لازمی قرار دے دیا، یہ میرے لیے ایک بڑا قدم ثابت ہوا'۔ اب وہ چین کے امیر ترین شخص ہیں۔","science"
"98","ایپل کے اے آئی فیچرز صارفین کیلئے متعارف، کن آئی فونز میں دستیاب ہوں گے؟","https://urdu.geo.tv/latest/384884-","ایپل نے اپنے آئی فونز کے لیے آرٹی فیشل انٹیلی جنس (اے آئی) فیچرز پر مشتمل ایپل انٹیلی جنس ماڈلصارفین کے لیے متعارف کرا دیا۔ ایپل نے آپریٹنگ سسٹم آئی او ایس 18.1 جاری کیا ہے جس کے بعد صارفین مخصوص آئی فونز میں اے آئی فیچرز استعمال کرسکیں گے۔ ستمبر 2024 میں آئی فون 16 سیریز متعارف کراتے ہوئے کمپنی نے اس اے آئی ماڈل کا اعلان کیا تھا۔ آغاز میں محدود اے آئی فیچرز صارفین کو دستیاب ہوں گے۔ ایپل انٹیلی جنس ماڈل کے باعث یہ آرٹی فیشل انٹیلی جنس (اے آئی) ٹیکنالوجی پر مبنی اس کمپنی کے اولین فونز ہیں۔ پہلے مرحلے میں ایپل انٹیلی جنس فیچرز میں رائٹنگ ٹولز، تصاویر سے چیزیں غائب کرنے اور نوٹیفکیشنز کی سمری وغیرہ تک رسائی دی جارہی ہے۔ اسی طرح ایپل کے ڈیجیٹل اسسٹنٹ Siri کو بھی بہتر بنایا جا رہا ہے۔ البتہ اے آئی سے تصاویر بنانے کی سہولت اور چیٹ جی پی ٹی کو آئی فونز کا حصہ بنانے جیسی اپ ڈیٹس نہیں کی جارہی ہیں۔ یہ آپ ڈیٹس رواں سال کے آخر تک آئی او ایس 18.2 کے ذریعے کی جائیں گی۔ یہ اے آئی فیچرز آئی فون 16 سیریز کے تمام فونز، آئی فون 15 پرو اور 15 پرو میکس کے لیے متعارف کرائے جا رہے ہیں۔ ایپل انٹیلی جنس پر مبنی اے آئی فیچرز اکتوبر کے آخر تک آئی فون صارفین کے لیے متعارف کرائے جا رہے ہیں۔ یہ اے آئی ماڈل ایپل کی مخصوص چپس پر کام کرے گا اور اسی وجہ سے یہ پرانے آئی فونز میں دستیاب نہیں ہوگا۔ آئی او ایس 18.1 ڈاؤن لوڈ کرنے کے لیے آئی فون سیٹنگز میں جنرل اور پھر سافٹ وئیر اپ ڈیٹ پر کلک کریں۔ ایپل انٹیلی جنس کو آپ کو خود ان ایبل کرنا ہوگا۔ اس کے لیے سیٹنگز میں ایپل انٹیلی جنس میں جاکر جوائن ایپل ویٹ لسٹ پر کلک کریں۔","science"
"99","میٹا نے انسٹا گرام میں خاموشی سے اہم تبدیلی کردی","https://urdu.geo.tv/latest/384798-","میٹا نے خاموشی سے انسٹا گرام میں ایک اہم تبدیلی کر دی ہے۔ انسٹا گرام کے سربراہ ایڈم موسیری نے اس تبدیلی کا انکشاف کیا۔ انہوں نے بتایا کہ انسٹا گرام میں کچھ ویڈیوز کی کوالٹی کو دانستہ طور پر کم کر دیا جاتا ہے۔ یعنی اگر آپ کی ویڈیوز انسٹا گرام پر دھندلی نظر آرہی ہیں اور دیگر افراد کی ویڈیوز بہترین تو ایسا کمپنی کی جانب سے کیا جا رہا ہے۔ درحقیقت کمپنی کی جانب سے ویڈیوز کے معیار کا تعین اس بات کو مدنظر رکھ کر کیا جاتا ہے کہ اس کے ویوز کتنے ہیں۔   ایک ویڈیو میں ایڈم موسیری نے اس بارے میں وضاحت کرتے ہوئے بتایا کہ ہم معیاری ویڈیوز کو اپنے پلیٹ فارم پر دیکھنا چاہتے ہیں، مگر جب کسی ویڈیو کو کافی وقت سے نہیں دیکھا جاتا تو ہم اس کی کوالٹی کم کر دیتے ہیں۔ انہوں نے مزید بتایا کہ اگر پھر اس ویڈیو کو دوبارہ بہت زیادہ دیکھا جاتا ہے تو ہم اسے دوبارہ ہائی کوالٹی میں تبدیل کر دیتے ہیں۔ ان کا کہنا تھا کہ ایسا ہمارے پلیٹ فارم میں لوگوں کو بہترین مواد دکھانے کے لیے کیا جاتا ہے۔ بعد ازاں ایک تھریڈز پوسٹ میں ایڈم موسیری نے بتایا کہ انسٹا گرام کے متعدد وسائل ایسے صارفین کی ویڈیوز کے لیے مختص کیے جاتے ہیں جن کو بہت زیادہ دیکھا جاتا ہے۔ انہوں نے کہا کہ معیار میں تبدیلی زیادہ اہم نہیں کیونکہ لوگ ویڈیو کے معیار کی بجائے اس کے مواد کو زیادہ ترجیح دیتے ہیں۔","science"
"100","انڈونیشیا نے آئی فون 16 سیریز کے استعمال اور فروخت پر پابندی عائد کر دی","https://urdu.geo.tv/latest/384790-","انڈونیشیا کی حکومت نے اپنی سرزمین پر آئی فون 16 سیریز اور ایپل واچ 10 سیریز کی فروخت اور استعمال پر پابندی عائد کر دی ہے۔ اس پابندی کی وجہ ایپل کی جانب سے انڈونیشیا میں سرمایہ کاری کے وعدوں کو پورا نہ کرنا ہے۔ امریکی کمپنی کی جانب سے ماضی میں انڈونیشیا میں ریسرچ اینڈ ڈویلپمنٹ مراکز کے لیے 10 کروڑ ڈالرز سے زائد کی سرمایہ کاری کا وعدہ کیا گیا تھا۔ مگر اب تک ایپل کی جانب سے ساڑھے 9 کروڑ ڈالرز کی ہی سرمایہ کاری کی گئی ہے۔ اسی وجہ سے انڈونیشیا کی وزارت صنعت نے آئی فون سیریز اور ایپل واچ سیریز کی ڈیوائسز کے آئی ایم ای آئی سرٹیفکیٹس کے اجرا کو بلاک کر دیا ہے۔ انڈونیشین خبر رساں ادارے کے مطابق غیر ملکی سیاحوں اور فضائی کمپنیوں کے عملے میں شامل افراد کو انڈونیشیا میں آئی فون 16 سیریز کی 2 ڈیوائسز لانے اور استعمال کرنے کی اجازت ہوگی۔ مگر وہ ان ڈیوائسز کو انڈونیشیا میں فروخت نہیں کرسکیں گے۔ انڈونیشین قوانین کے تحت غیر ملکی کمپنیوں کو وہاں کام کرنے کے لیے 40 فیصد مقامی مواد فراہم کرنے کی ضرورت ہوتی ہے۔ اس کے لیے کمپنیوں کو مقامی سطح پر اشیا تیار کرنا پڑتی ہیں، سافٹ وئیر مقامی وسطح پر تیار کرنے پڑتے ہیں یا ریسرچ اینڈ ڈویلپمنٹ سینٹرز قائم کرنا پڑتے ہیں۔","science"
"101","گوگل کا نیا اے آئی سسٹم جو ویب براؤزر کو آپ کی طرح استعمال کرسکے گا","https://urdu.geo.tv/latest/384772-","گوگل کی جانب سے ایک ایسے نئے آرٹی فیشل انٹیلی جنس (اے آئی) سسٹم پر کام کیا جا رہا ہے جو خودکار طور پر ویب براؤزر کو آپریٹ کرنے کے لیے ڈیزائن کیا گیا ہے۔ دی انفارمیشن کی رپورٹ کے مطابق اس نئے اے آئی سسٹم کو کمپنی کے اندرونی حلقوں میں پراجیکٹ Jarvis کا نام دیا گیا ہے اور اس کا مقصد معمول کے کام جیسے آن لائن شاپنگ، ریسرچ اور پروازوں کی بکنگ کو خودکار بنانا ہے۔ پراجیکٹ Jarvis گوگل کے نئے جیمنائی 2.0 لارج لینگوئج ماڈل پر مبنی ہوگا اور اسے دسمبر میں متعارف کرایا جا سکتا ہے۔ رپورٹ میں بتایا گیا کہ اس نئے اے آئی سسٹم کو خاص طور پر گوگل کروم کے لیے ڈیزائن کیا گیا ہے اور اس میں متعدد فیچرز موجود ہوں گے جیسے اسکرین شاٹس کی وضاحت، بٹنوں کو کلک کرنا، براؤزر میں صارف جیسے رویے کا اظہار اور دیگر۔ اس ٹول کا مقصد لوگوں کے آن لائن ٹاسکس کو آٹومیٹ کرنا ہے۔ گوگل واحد کمپنی نہیں جو اس طرح کے اے آئی سسٹم پر کام کر رہی ہے۔ مائیکرو سافٹ کی جانب سے بھی یکم اکتوبر 2024 کو 'کو پائلٹ ویژن' نامی سسٹم کا اعلان کیا گیا تھا۔ کو پائلٹ ویژن کسی ویب پیج پر موجود تصاویر کا تجزیہ کرکے ان کے بارے میں سوالات کا جواب دے سکتا ہے۔ ابھی یہ اے آئی سسٹم کو صارفین کو دستیاب نہیں۔ ایپل کی جانب سے بھی اسی طرح کے ایک اے آئی سسٹم پر کام کیا جا رہا ہے جسے ایپل انٹیلی جنس پلیٹ فارم کا حصہ بنایا جائے گا۔ ایپل کی جانب سے اس سسٹم کو آئی فون کے فیچرز جیسے Siri کا حصہ بنایا جائے گا۔","science"
"102","اب تک ہم ایلینز کیوں نہیں ڈھونڈ سکے؟ سائنسدانوں نے ممکنہ جواب تلاش کرلیا","https://urdu.geo.tv/latest/384681-","انسان کائنات میں کسی خلائی زندگی کو تلاش کرنے کی بھرپور کوشش کررہے ہیں اور اب تک کامیابی حاصل نہیں ہوسکی ہے۔ اب سائنسدانوں نے اس کا ممکنہ جواب دیا ہے کہ آخر ہم اب تک خلائی مخلوق یا ایلینز کو کیوں تلاش نہیں کرسکے۔ سائنسدانوں کے مطابق اس کی وجہ یہ ہے کہ زمین سے باہر موجود ایلینز خود اپنی بقا کے لیے بہت زیادہ مصروف ہیں کیونکہ ان کے اپنے سیارے بہت زیادہ توانائی کے اخراج کے باعث گرم ہوکر ختم ہوتے جا رہے ہیں۔ آسان الفاظ میں اگر ہماری زمین سے ہٹ کر کسی اور سیارے میں زندگی موجود ہے تو وہاں موسمیاتی تبدیلیوں نے ایلینز کو مصروف کر رکھا ہے۔ اٹلی کی روم یونیورسٹی اور امریکا کی فلوریڈا یونیورسٹی کی تحقیق میں عندیہ دیا گیا کہ توانائی کی بہت زیادہ مقدار استعمال کرنے پر خلائی تہذیبوں کو بھی ہماری طرح موسمیاتی تبدیلیوں جیسے حالات کا سامنا ہوتا ہے جس کے نتیجے میں مخصوص عرصے کے بعد سیارے ناقابل رہائش ہو جاتے ہیں۔ محققین کے مطابق نتائج کافی حد تک شاک کر دینے والے ہیں کہ چند صدیوں کے بعد کسی سیارے کا درجہ حرارت اتنا زیادہ بڑھ جاتا ہے کہ وہاں رہنا ناممکن ہو جاتا ہے۔ انہوں نے مزید بتایا کہ تحقیق سے یہ ممکنہ وضاحت ہوتی ہے کہ آخر جدید ترین ٹیکنالوجی کے باوجود انسان اب تک کسی اور خلائی تہذیب یا کسی قسم کی زندگی کو کیوں دریافت نہیں کرسکے۔ ان کا کہنا تھا کہ 'حقیقت تو یہ ہے کہ جب ہم کائنات کو دیکھتے ہیں تو ایسا لگتا ہے وہ بہت خاموش ہے اور ہم سوچتے ہیں کہ یا تو خلائی تہذیبوں کو خود کو بہت اچھی طرح چھپا رکھا ہے یا ہم ہی زیادہ اچھی طرح تلاش نہیں کرسکے، مگر یہ حقیقت نہیں کیونکہ ہم طویل عرصے سے یہ کام کر رہے ہیں'۔ محققین نے کہا کہ اس کی وجہ یہ ہوسکتی ہے کہ انسانوں جیسی ذہین زندگی نایاب ہے یا وہ ایسے معاشرے ہیں جو غیر مستحکم رفتار سے آگے بڑھ رہے ہیں۔ انہوں نے بتایا کہ 'وجہ جو بھی ہو بظاہر جواب یہی ہے کہ بہت زیادہ ترقی یافتہ قدیم تہذیبیں زمین سے باہر موجود نہیں'۔ پیچیدہ ریاضیاتی تخمینے کے بعد محققین نے درجہ حرارت میں اضافے اور توانائی کے استعمال میں اضافے سے مرتب ہونے والے اثرات کا تعین کیا۔ محققین کے مطابق نتائج سے عندیہ ملتا ہے کہ اگر ہر سال توانائی کے استعمال کی شرح میں ایک فیصد اضافہ ہو تو سیارے کے درجہ حرارت میں اضافہ ہونے لگتا ہے۔ انہوں نے کہا کہ نتائج سے واضح ہوتا ہے کہ کسی بھی قسم کی ٹیکنالوجی میں پیشرفت کرنے والا معاشرہ بہت زیادہ عرصے تک برقرار نہیں رہ سکتا اور موسمیاتی تبدیلیوں کے باعث ختم ہو جاتا ہے، اس وجہ سے ممکنہ طور پر ہم اب تک کسی خلائی مخلوق کو دریافت نہیں کرسکے۔","science"
"103","ویب براؤزنگ کے علاوہ کروم ایڈریس بار کو آپ ان بہترین کاموں کیلئے بھی استعمال کرسکتے ہیں","https://urdu.geo.tv/latest/384677-","گوگل کروم کا استعمال روزانہ کروڑوں افراد ویب براؤزنگ کے لیے کرتے ہیں۔ مگر کیا آپ کو معلوم ہے کہ کروم میں جس ایڈریس بار کو آپ استعمال کرتے ہیں اس کا آفیشل نام کیا ہے؟ اسے اومنی باکس کہا جاتا ہے اور یہ صرف ویب ایڈریسز کو اوپن کرنے اور گوگل سرچز تک محدود نہیں بلکہ اس سے آپ بہت کچھ کر سکتے ہیں۔ جی ہاں واقعی اومنی باکس سے آپ بہت کچھ کر سکتے ہیں اور مختلف کاموں کے دوران کافی زیادہ وقت بھی بچا سکتے ہیں۔   تو جانیں کہ ویب براؤزنگ سے ہٹ کر آپ ایڈریس بار کو کن کاموں کے لیے استعمال کرسکتے ہیں۔ گوگل کے آرٹی فیشل انٹیلی جنس (اے آئی) ماڈل جیمنائی سے چیٹ کے لیے بھی اومنی باکس کو استعمال کیا جا سکتا ہے۔ اس مقصد کے لیے ایڈریس بار پر @gemini لکھ کر اسپیس دیں اور پھر اپنا سوال لکھ کر انٹر بٹن دبائیں، ایسا کرنے کے بعد گوگل جیمنائی متحرک ہو جائے گا۔ اگر آپ جاننا چاہتے ہیں 10 کلومیٹر میں کتنے میل ہوتے ہیں یا 100 ڈالرز کے بدلے میں کتنے پاکستانی روپے مل سکتے ہیں تو اس کے لیے بھی کروم ایڈریس بار سے مدد لے سکتے ہیں۔ اس کے لیے ایڈریس بار پر جس چیز کے بارے میں جاننا چاہتے ہیں اس بارے میں ٹائپ کریں، جیسے روپے کے مقابلے میں امریکی ڈالر کی قدر جاننا چاہتے ہیں تو ٹائپ کریں 34 pakistani rupees in us dollars اور انٹر بٹن دبائیں۔ آپ کروم کو حساب کتاب کے لیے بھی استعمال کرسکتے ہیں۔ جیسے ایڈریس بار پر 352+92 یا 24*8 ٹائپ کریں اور نتیجہ فوری نظر آئے گا۔ درحقیقت آپ کو انٹر بٹن دبانے کی ضرورت بھی نہیں ہوتی جبکہ آپ بریکٹس کو بھی استعمال کرسکتے ہیں۔ اگر آپ انٹر بٹن دباتے ہیں تو کروم کیلکولیٹر اوپن ہو جائے گا۔ کروم ایڈریس بار پر آپ موسم کا تازہ ترین حال بھی جان سکتے ہیں۔ اس کے لیے weather ٹائپ کریں اور بس، آپ کے شہر کا درجہ حرارت نظر آجائے گا۔ البتہ یہ اسی وقت ممکن ہوگا جب آپ کروم کو موجودہ لوکیشن تک رسائی دیں گے۔ آپ کروم پر محفوظ بک مارکس کو بھی اومنی باکس پر سرچ کرسکتے ہیں اور بک مارک منیجر اوپن کرنے کی ضرورت نہیں۔ اس کے لیے کسی ایک بک مارک فولڈر کا نام ٹائپ کریں جس سے کروم کو علم ہوگا کہ آپ کیا کرنا چاہتے ہیں۔ اگر آپ اپنے خیالات کو فوری طور پر تحریر کرنا چاہتے ہیں تو کسی اور پروگرام کو اوپن کرنے کی ضرورت نہیں۔ ایڈریس بار پر data:text/html,  ٹائپ کرکے انٹر بٹن دبائیں۔ ایسا کرنے پر ایک بلینک ٹیب اوپن ہو جائے گا جس پر آپ کچھ بھی ٹائپ کرسکتے ہیں۔ اس میں فارمیٹنگ ٹولز یا آٹو سیو جیسے فیچرز موجود نہیں ہوں گے مگر فوری نوٹس بنانے کے لیے یہ بہترین آپشن ہے۔ اگر کسی لفظ کا مطلب سمجھ نہیں آ رہا تو اس کے لیے بھی کروم سے مدد لے سکتے ہیں اور اس کے لیے آپ کو ویب پیج سے باہر نکلنے کی ضرورت بھی نہیں۔ ایڈریس بار پر define لکھ کر اسپیس بٹن دبائیں اور پھر مطلوبہ لفظ کو تحریر کریں، جس کے بعد اس کی بنیادی وضاحت سامنے آجائے گی۔ کروم ایڈریس بار پر انسٹنٹ گوگل سرچز کرنا بھی ممکن ہے۔ اس طرح کی سرچز میں آپ مختلف چیزوں کے بارے میں جان سکتے ہیں جیسے ایفل ٹاور کی بلندی کیا ہے، کسی معروف شخصیت کی عمر، کسی کمپنی کے حصص کی قیمت، مختلف ممالک کا حجم یا دیگر۔","science"
"104","صارفین کیلئے مفت واٹس ایپ سروس اپنے لیے پیسہ کیسے کماتی  ہے؟","https://urdu.geo.tv/latest/384581-","کیا آپ بھی میٹا کی ملکیت اور  دنیا بھر میں مقبول میسجنگ ایپ واٹس ایپ کو صرف ایک مفت سروس ایپ سمجھتے ہیں؟ یہ حقیقت ہے کہ واٹس ایپ دنیا بھر میں سب سے مشہور میسجنگ ایپس میں سے ایک ہے جو  اپنے صارفین کو مفت سروس فراہم کرتی ہے لیکن  اس کی بنیادی کمپنی Meta Platforms Inc نے پلیٹ فارم سے رقم کمانے کے لیے مختلف حکمت عملی تیار کی ہوئی  ہے۔ واٹس ایپ  آپ سے پیسہ کس طرح کماسکتا ہے؟   واٹس ایپ کی براڈکاسٹ، واٹس ایپ سپورٹ اور یہاں تک کہ آٹومیشن جیسی خصوصیات کاروباری افراد کو زیادہ کسٹمرز  تک پہنچنے  اور تجربے کو بہتر بنانے میں مدد کرسکتی ہیں۔ لیکن  آئیے جانتے ہیں کہ  واٹس ایپ  کیلئے اپنی آمدنی کیسے ممکن ہے؟ واٹس ایپ بزنس اے پی آئی واٹس ایپ پر کاروباری صارفین کیلئے ایک اہم انتخاب ہے، یہ درمیانے درجے سے لے کر بڑے کاروباری اداروں کے لیے ڈیزائن کیا گیا ہے تاکہ کاروباری حضرات بڑے پیمانے پر اپنے کسٹمرز سے رابطہ قائم کرسکیں۔ واٹس ایپ بزنس اے پی آئی کاروباری حضرات سے  24 گھنٹے کی مدت میں صارفین کے ساتھ ہونے والی بات چیت کی تعداد کی بنیاد پر چارج کرتی ہے اور واٹس ایپ کی آمدنی میں اپنا حصہ ڈالتی ہے۔ فیس بک اور انسٹاگرام پر  کی جانے والی  بڑے پیمانے پر   ایڈورٹائزنگ  کو ایک کلک ٹو واٹس ایپ ایڈ  کے ذریعے  واٹس ایپ تک  فروغ دیا جاسکتا ہے، یہ اشتہارات کسٹمرز  کو  واٹس ایپ پر براہ راست کاروباری افراد کے ساتھ بات چیت کیلئے  ترغیب دیتے ہیں ان اشتہارات کے ذریعے  کاروباری حضرات اپنے کسٹمرز کی تعداد میں  متاثر کن اضافہ کرسکتے ہیں۔ یہ اشتہارات  میٹا کے دوسرے پلیٹ فارمز پر اشتہارات کو فروغ دیتے ہیں اور  اس طرح واٹس ایپ کے ذریعے  میٹا کو حاصل ہونے والے وسیع تر اشتہار  بالواسطہ طور پر آمدنی بڑھاتے ہیں۔ واٹس ایپ پر ادائیگی کی  سہولت فی الحال بھارت  اور برازیل جیسی منتخب مارکیٹوں کیلئے متعارف کروائی گئی ہے تاہم مستقبل میں واٹس ایپ کے دیگر ممالک کے صارفین بھی اس سے فائدہ اٹھاسکیں گے۔ واٹس پے  کے ذریعے صارفین   ایپ سے براہ راست رقم بھیج اور وصول کرسکتے ہیں لیکن واٹس ایپ ہر ٹرانزیکشن پر کمیشن کماتا ہے۔ مستقبل میں میٹا واٹس ایپ کے اسٹیٹس سیکشن میں اشتہارات متعارف کرانے کا ارادہ رکھتا ہے کیوں کہ انسٹاگرام اسٹوریز  ایڈورٹائزمنٹ،  مستقبل   کے اس اقدام سے  واٹس ایپ صارفین کے لیے ٹارگٹڈ اشتہارات کو ذریعہ بناکر  واٹس ایپ کے وسیع یوزر بیس کو استعمال کرتے ہوئے آمدنی کا ایک نیا سلسلہ اپنے لیے شروع کرسکتا ہے۔ اگرچہ یہ منصوبہ مکمل طور پر   شروع نہیں کیا جاسکا ہے  لیکن یہ واٹس ایپ پر زیادہ اشتہار سے چلنے والے ریونیو ماڈل کی طرف ممکنہ تبدیلی کی نمائندگی کرتا ہے۔ اگرچہ واٹس ایپ میسجزکو اینڈ ٹو اینڈ انکرپشن کے ذریعے محفوظ  بنایا گیا ہے لیکن واٹس ایپ  پے سے کانٹیکٹ لسٹ  اور لین دین کی تفصیلات اور  اشتہاری حکمت عملیوں کو بہتر بنانے کے لیے واٹس ایپ صارف کے  ڈیٹا کو استعمال کر سکتا ہے، اس طرح  اشتہاری ہدف کو بہتر بنانے اور میٹا کے دوسرے پلیٹ فارمز پر صارف کے تجربے کو بہتر بنانے میں مدد ملتی ہے۔","science"
"105","واٹس ایپ چیٹس کیلئے ایک دلچسپ فیچر کا اضافہ","https://urdu.geo.tv/latest/384508-","واٹس ایپ میں صارفین کے لیے ایک دلچسپ فیچر متعارف کرایا گیا ہے۔ میٹا کی زیر ملکیت میسجنگ ایپ میں ایموجیز ری ایکشنز کے فیچر کو زیادہ بہتر بنایا جا رہا ہے تاکہ صارفین اپنی پسند کے ایموجیز کے ذریعے چیٹس پر ردعمل ظاہر کرسکیں۔ خیال رہے کہ واٹس ایپ میں ایموجیز ری ایکشن کا فیچر مئی 2022 میں متعارف کرایا گیا تھا۔ مگر اب واٹس ایپ کے نئے اینڈرائیڈ بیٹا (beta) ورژن میں اس کا نیا ورژن پیش کیا گیا ہے تاکہ چیٹس کو زیادہ پرلطف بنایا جاسکے۔   Wabetainfo کی رپورٹ کے مطابق اس نئے فیچر کے تحت صارفین کی جانب سے سب سے زیادہ استعمال کیے جانے والے ایموجیز ری ایکشنز لسٹ میں سرفہرست ہوں گے۔ اس طرح صارفین کے لیے چیٹس پر ردعمل ظاہر کرتے ہوئے ان ایموجیز کو استعمال کرنا آسان ہو جائے گا۔ اب تک ایموجیز ری ایکشنز میں صرف 7 ایموجیز صارفین کو دستیاب ہوتے ہیں۔ مگر اس نئی تبدیلی کے بعد وہ ایموجیز لسٹ میں خودکار طور پر نظر آئیں گے جو آپ چیٹس کے دوران زیادہ استعمال کرتے ہیں۔ مزید ایموجیز کا آپشن بھی بدستور دستیاب ہوگا اور انہیں سرچ کرنا ہوگا۔ انسٹا گرام، ٹیلی گرام اور فیس بک میسنجر جیسی ایپس میں اس طرح کا فیچر پہلے سے دستیاب ہے اور صارفین میں کافی مقبول ہے۔ اب واٹس ایپ کو بھی ان سوشل میڈیا پلیٹ فارمز جیسا بنایا جا رہا ہے تاکہ صارفین کے لیے اپنے جذبات کا ظہار کرنا آسان ہو جائے۔ جیسا اوپر درج کیا جاچکا ہے کہ یہ فیچر ابھی بیٹا ورژن میں متعارف کرایا گیا ہے تو یہ کب تک تمام صارفین کو دستیاب ہوگا، یہ کہنا ابھی مشکل ہے۔","science"
"106","دنیا کا پہلا ائیرپورٹ جسے جدید ٹیکنالوجی سے پاسپورٹ فری بنا دیا گیا","https://urdu.geo.tv/latest/384489-","اگر آپ بیرون ملک سفر کرنا چاہتے ہیں تو ائیرپورٹ پر پاسپورٹ، شخصیت کی تصدیق اور دیگر مراحل کے لیے کافی وقت درکار ہوتا ہے۔ تصور کریں کہ اگر آپ کو اپنی پرواز پر پاسپورٹ، شناختی دستاویزات یا ٹکٹ دکھائے بغیر سوار ہونے کا موقع ملے تو کتنا وقت بچے گا؟ یقین کرنا مشکل ہوگا مگر دنیا میں پہلی بار ایک ائیر پورٹ میں مسافر محض 10 سیکنڈ میں امیگریشن کے تمام مراحل سے گزر سکتے ہیں۔ یہ ہے سنگاپور کا چانگی ائیر پورٹ، جہاں اب پاسپورٹ دکھانے کی ضرورت نہیں بلکہ تمام تر کام بائیو میٹرکس کے ذریعے ہوتا ہے۔ بیرون ملک ہوائی سفر کرنے کیلئے ائیرپورٹ پر  کئی  مراحل سے گزرنا پڑتا ہے جن میں پاسپورٹ کا دکھانا، اپنے داخلے کا اندراج کروانا، امیگریشن جیسے دوسرے مراحل بھی شامل ہیں امیگریشن اینڈ چیک پوائنٹس اتھارٹی (آئی سی اے) کی جانب سے 24 اکتوبر کو جاری بیان میں بتایا گیا کہ 30 ستمبر سے چانگی ائیرپورٹ کے چاروں ٹرمینلز میں پاسپورٹ فری کلیئرنس سسٹم کا مکمل اطلاق ہوچکا ہے۔ 30 ستمبر سے وہاں چہرے کو اسکین کرنے کے سسٹم کو استعمال کیا جا رہا ہے جس سے امیگریشن کے عمل کے وقت میں 60 فیصد کمی آئی۔ غیر ملکی مسافروں کو اب بھی وہاں پہنچنے پر پاسپورٹس دکھانے کی ضرورت ہے مگر واپس جاتے ہوئے ایسا کرنے کی ضرورت نہیں بلکہ بائیومیٹرکس ہی کافی ہوگا۔ 15 اکتوبر تک 15 لاکھ مسافر پاسپورٹ پیش کیے بغیر امیگریشن کلیئر کرچکے تھے۔ حکام کے مطابق تمام مسافروں کو سنگاپور پہنچنے سے 3 دن قبل SG Arrival Card جمع کرانا ہوگا۔ یہ دنیا کا پہلا ائیرپورٹ ہے جہاں مسافروں کی کلیئرنس کے ایسے نظام کا اطلاق بڑے پیمانے پر کیا گیا ہے۔ اس نئے کلیرنس سسٹم کی آزمائش کافی عرصے سے کی جا رہی تھی اور اگست 2024 میں اس کا ٹرائل شروع ہوا تھا اور اب جاکر اس کا اطلاق کیا گیا ہے۔","science"
"107","ایپل کے سستے ترین آئی فون کو متعارف کرانے کی ممکنہ تاریخ سامنے آگئی","https://urdu.geo.tv/latest/384393-","ایپل کی جانب سے آئی فون ایس ای 4 کی تیاری کے حوالے سے کافی عرصے سے رپورٹس سامنے آرہی ہیں۔ اب ایک نئی لیک میں بتایا گیا کہ ایپل کا سستا ترین آئی فون کب متعارف کرایا جاسکتا ہے۔ لیک کے مطابق آئی فون ایس ای 4 کو 2025 کی اولین سہ ماہی کے دوران متعارف کرایا جائے گا۔ آئی فون ایس ای (2022) کی جگہ لینے والے نئے آئی فون کا ڈیزائن بھی پہلے سے مختلف ہونے کا امکان ہے۔ تصویر کو دیکھ کر عندیہ ملتا ہے کہ اس نئے فون کا فرنٹ آئی فون 14 سے ملتا جلتا ہوگا۔ مختلف لیکس کے مطابق یہ نیا آئی فون ایس ای بنیادی طور پر آئی فون 14کے ڈیزائن پر مبنی ہوگا یعنی اس میں ہوم بٹن موجود نہیں ہوگا جبکہ اس میں فیس آئی ڈی کے آپشن کا اضافہ کیا جائے گا۔ نئی لیک میں بتایا گیا کہ آئی فون ایس ای 4 کی پروڈکشن دسمبر میں شروع کیے جانے کا امکان ہے۔ ایپل کی ڈیوائسز کے حوالے سے درست لیکس کرنے والے تجزیہ کار منگ چی کیو نے بتایا کہ دسمبر میں پروڈکشن شروع کی جائے گی اور مارچ تک اسے صارفین کے لیے پیش کر دیا جائے گا۔ اس سے قبل لیکس میں بتایا گیا تھا کہ آئی فون ایس ای 4 کے بیک پر 48 میگا پکسل کیمرا ہوسکتا ہے۔ اسی طرح گزشتہ ماڈل کے مقابلے میں اس کا ڈسپلے بڑا ہوگا اور فون میں 6.06 انچ کی اسکرین دیے جانے کا امکان ہے۔ خیال رہے کہ ابھی آئی فون ایس ای (2022) اس کمپنی کا سستا ترین فون ہے، جو 429 ڈالرز میں فروخت کیا جا رہا ہے۔","science"
"108","ٹک ٹاک کا پی ٹی اے کے تعاون سے نوجوانوں کیلئے ایک مقابلہ منعقد کرانے کا اعلان","https://urdu.geo.tv/latest/384383-","ٹک ٹاک وہ سوشل میڈیا پلیٹ فارم ہے جو نوجوانوں میں بہت زیادہ مقبول ہے۔ یہی وجہ ہے کہ ٹک ٹاک نے پاکستان ٹیلی کمیونیکیشن اتھارٹی (پی ٹی اے) کے تعاون سے نوجوانوں میں ڈیجیٹل سیفٹی سے متعلق آگاہی پیدا کرنے کے لیے ڈیجیٹل حفاظت (DigitalHifazat#) نامی مقابلہ شروع کرنے کا اعلان کیا ہے۔ اس مقابلے کے تحت ٹک ٹاک صارفین کو ایسی مختصر ویڈیوز تیار کرنی ہوں گی جن میں 6 موضوعات پر روشنی ڈالی گئی ہو۔ ان موضوعات میں سوشل میڈیا کا ذمہ دارانہ استعمال، آن لائن ہراس کا مقابلہ، آن لائن دھوکہ دہی کی روک تھام، نوجوانوں کے تحفظ اور فلاح و بہبود کو یقینی بنانا، ٹک ٹاک کے سیفٹی ٹولز کو سمجھنا اور سوشل میڈیا پلیٹ فارمز پر غلط معلومات کا تدارک شامل ہیں۔ اس مقابلے کا مقصد سوشل میڈیا صارفین میں آن لائن تحفظ اور شیئر کرنے سے قبل معلومات کی تصدیق کے رجحان کو فروغ دینا ہے۔ صارفین DigitalHifazat# ہیش ٹیگ کے ساتھ اپنی ویڈیوز پوسٹ کرکے مقابلے میں شامل ہوسکتے ہیں۔ ٹک ٹاک پر مقابلے کے آفیشل ہیش ٹیگ پیج پر فارم بھر کر ویڈیوز کے ساتھ جمع کرانا ضروری ہے۔ 20 اکتوبر سے 5 نومبر 2024 تک جاری رہنے والے مقابلے کے نتائج کا اعلان آفیشل ہیش ٹیگ پیج پر کیا جائے گا اور 3 افراد کو انعامات بھی دیے جائیں گے۔","science"
"109","مصنوعی ذہانت نے 14 سالہ لڑکے کی جان لے لی، ’کیریکٹر ڈاٹ اے آئی‘ کو مقدمے کا سامنا","https://urdu.geo.tv/latest/384311-","امریکی ریاست فلوریڈا میں 14 سال کے لڑکے کی خودکشی کے بعد مصنوعی ذہانت کے پروگرام ’کیریکٹر ڈاٹ اے آئی‘ کو مقدمے کا سامنا ہے۔ بچے کے والدین کی جانب سے بیٹے خودکشی کے بعد اِس اے آئی پروگرام پر مقدمہ کر دیا گیا ہے۔ بچے کی والدہ کا کہنا ہے کہ ان کا 14 سالہ بیٹا اِس مصنوعی ذہانت پلیٹ فارم پر ایک چیٹ بوٹ کے جنون میں مبتلا ہو گیا تھا۔ امریکی میڈیا کے مطابق 9 ویں کلاس کا طالب علم سیول سیٹزر کئی مہینوں تک کیریکٹر ڈاٹ اے آئی کی ایپ پر مصنوعی ذہانت سے باتیں کرتا رہا، اور ڈینی نامی ایک چیٹ بوٹ سے اُسے جذباتی لگاؤ ہو گیا۔ میڈیا رپورٹ کے مطابق بچہ اِس حد تک ڈینی کو ٹیکسٹ کرتا تھا کہ حقیقی دنیا سے لاتعلق ہونا شروع ہوگیا۔ سیٹزر نے اپنی جان لینے سے پہلے مصنوعی ذہانت سے اعتراف کیا کہ اُسے خودکشی کے خیالات آتے ہیں۔ واقعے کے بعد کیریکٹر ڈاٹ اے آئی نے کہا ہے کہ وہ چیٹس سے متعلق کئی نئے سیفٹی فیچرز متعارف کرائے گی، مثلاً چیٹس کے دوران قواعد کی خلاف ورزی یا ایک گھنٹے تک چیٹ کرنے کی صورت میں الرٹ جاری کرنے جیسے اقدامات لیے جائیں گے۔","science"
"110","میٹا کا واٹس ایپ میں ایک بڑی تبدیلی کرنے کا اعلان","https://urdu.geo.tv/latest/384275-","میٹا کی جانب سے واٹس ایپ میں ایک اہم اور بڑی تبدیلی کرنے کا اعلان کیا گیا ہے۔ کمپنی کی جانب سے واٹس ایپ کانٹیکٹس کے سسٹم کو مکمل طور پر تبدیل کیا جا رہا ہے۔ ابھی واٹس ایپ میں بنیادی طور پر وہی کانٹیکٹس محفوظ ہوتے ہیں جو آپ کے پرائمری فون محفوظ ہوتے ہیں، دیگر لنکڈ ڈیوائسز میں واٹس ایپ کانٹیکٹس کو محفوظ کرنا ممکن نہیں۔ اگر فون گم یا خراب ہو جائے تو پھر واٹس ایپ میں ان کانٹیکٹس کو دوبارہ محفوظ کرنا پڑتا ہے۔   اسی طرح اگر ایک ڈیوائس پر واٹس ایپ کے 2 اکاؤنٹس استعمال کر رہے ہیں تو بھی مسائل کا سامنا ہوتا ہے۔ یہی وجہ ہے کہ اب واٹس ایپ میں کانٹیکٹ منیجر کا اضافہ کیا جا رہا ہے۔ اس تبدیلی کے بعد تمام کانٹیکٹس براہ راست ایپ میں محفوظ ہوں گے اور فون گم ہونے یا تبدیل کرنے پر آپ کو انہیں دوبارہ محفوظ کرنے کی ضرورت نہیں ہوگی۔ کمپنی کے مطابق کانٹیکٹس محفوظ کرنے کا یہ فیچر آئندہ چند ہفتوں میں پہلے واٹس ایپ ویب اور اس کی ونڈوز ایپ کے لیے متعارف کرایا جائے گا۔ اس کے بعد بتدریج دیگر لنکڈ ڈیوائسز میں بھی کانٹیکٹس کو محفوظ کرنا ممکن ہو جائے گا۔ واٹس ایپ کے مطابق اس تبدیلی کے لیے نئی ٹیکنالوجی آئیڈنیٹی پروف لنکڈ اسٹوریج (آئی پی ایل ایس) کو استعمال کیا جائے گا۔ اس ٹیکنالوجی کے تحت واٹس ایپ میں محفوظ نام اور نمبر انکرپٹڈ ہوں گے اور صرف آپ کو ہی ان تک رسائی حاصل ہوگی۔ کمپنی کے مطابق مستقبل قریب میں صارفین اپنے کانٹیکٹس کو یوزرنیم کے ساتھ بھی محفوظ کرسکیں گے۔ اس بارے میں مزید تفصیلات اس وقت جاری کی جائیں گی جب یوزر نیم کا فیچر متعارف کرایا جائے گا۔ یوزر نیم کے ذریعے صارفین اپنے فون نمبر کو شیئر کیے بغیر دیگر افراد سے چیٹ کرسکیں گے۔","science"
"111","جیمنائی لائیو سے جلد اینڈرائیڈ فون ان لاک کیے بغیر میسجز بھیجنا یا کالز کرنا ہو جائے گا ممکن","https://urdu.geo.tv/latest/384248-","گوگل کی جانب سے جیمنائی لائیو آرٹی فیشل انٹیلی جنس (اے آئی) اسسٹنٹ کو اینڈرائیڈ فونز کے ہر شعبے میں شامل کرنے کا سلسلہ جاری ہے۔ اب گوگل کی جانب سے اے آئی اسسٹنٹ کو کالز کرنے اور میسجز بھیجنے کے قابل بنایا جارہا ہے، یہاں تک کہ فون لاک ہونے پر بھی ایسا ممکن ہو سکے گا۔ اینڈرائیڈ اتھارٹی کی رپورٹ کے مطابق ایک کوڈ میں اس بات کا عندیہ ملا ہے اور اس کا بنیادی مقصد جیمنائی کو گوگل اسسٹنٹ کا حقیقی متبادل بنانا ہے۔ ابھی صارفین اس اے آئی اسسٹنٹ کو لاک فون میں بات کرنے اور سوالات پوچھنے کے لیے استعمال کر سکتے ہیں مگر ڈیوائس ان لاک کیے بغیر میسجز بھیجنا یا کالز کرنا صرف گوگل اسسٹنٹ سے ممکن ہے۔   مگر کوڈ سے عندیہ ملا کہ جیمنائی لائیو کے لیے بھی یہ آپشن متعارف کرایا جا رہا ہے۔ رپورٹ میں بتایا گیا کہ جیمنائی کی سیٹنگز میں اس کا آپشن دیا جائے گا اور صارفین کو لاک ڈیوائسز میں میسجز بھیجنے یا کالز کرنے کے آپشن کو ٹرن آن کرنا ہوگا۔ آپ اے آئی اسسٹنٹ سے مختلف افراد کو میسجز بھیجنے یا کالز کرنے کی ہدایت کرسکیں گے، یہ فیچر گاڑی چلاتے ہوئے یا کسی کام میں مصروف ہونے کے دوران زیادہ مددگار ثابت ہوگا۔ کوڈ سے یہ عندیہ بھی ملا کہ جیمنائی کے انٹرفیس کو بھی تبدیل کرکے سادہ بنایا جا رہا ہے۔ گوگل کی جانب سے اینڈرائیڈ ڈیوائسز کو جیمنائی فیچرز کا ہب بنایا جا رہا ہے تاکہ اسے دیگر اے آئی اسسٹنتس سے بہتر بنایا جاسکے۔","science"
"112","ایکس (ٹوئٹر) میں ایک نئے رئیل ٹائم سرچ ٹول کا اضافہ","https://urdu.geo.tv/latest/384152-","بلیو اسکائی اور تھریڈز جیسے نئے سوشل میڈیا پلیٹ فارمز سے مسابقت بڑھنے کے بعد ایکس (ٹوئٹر) نے ریڈار نامی ایک نیا رئیل ٹائم سرچ ٹول متعارف کرایا ہے۔ یہ ٹول ٹرینڈز کا تجزیہ کرکے صارفین کو رئیل ٹائم میں ابھرتے ٹرینڈز کے بارے میں تفصیلات فراہم کرتا ہے۔ یہ نیا ٹول ایکس کے ماہانہ فیس ادا کرنے والے پریمیئم پلس صارفین کو دستیاب ہوگا۔ اس ٹول کو پہلے انسائیٹس کے نام سے جانا جاتا تھا اور ویریفائیڈ آرگنائزیشنز کے بارے میں تفصیلات فراہم کرتا تھا۔   یہ ٹول اکتوبر کے شروع میں سامنے آیا تھا مگر اب کمپنی کی جانب سے اسے باضابطہ طور پر نئے نام کے ساتھ متعارف کرایا گیا ہے۔ یہ ٹول ٹرینڈز اور مباحثوں کا تجزیہ کرکے صارفین کو یہ فیصلہ کرنے میں مدد فراہم کرے گا کونسا وقت پوسٹ کو زیادہ افراد تک پہنچانے کے لیے بہترین ہوگا۔ پریمیئم پلس کے صارفین کو پہلے ہی مختلف اضافی فیچرز جیسے ویریفائیڈ چیک مارک، پوسٹس ایڈٹ کرنے اور اشتہارات سے پاک ماحول تک رسائی حاصل ہے۔ کمپنی کی جانب سے جاری بیان میں بتایا گیا کہ ریڈار ایسا رئیل ٹائم ٹول ہے جس سے آپ کو نئے ابھرتے ٹرینڈز کو سب سے پہلے جاننے کا موقع ملے گا۔ کمپنی کے مطابق یہ اس ٹول کا ابتدائی ورژن ہے اور مستقبل قریب میں اسے مزید بہتر بنایا جائے گا۔","science"
"113","انسٹا گرام کا مقبول ترین فیچر اب واٹس ایپ کا حصہ بھی بن گیا","https://urdu.geo.tv/latest/384147-","میٹا فیس بک، انسٹا گرام اور واٹس ایپ کی ملکیت رکھنے والی کمپنی ہے اور وہ ہر وقت ان ایپس کو زیادہ بہتر بنانے کی کوشش کرتی رہتی ہے۔ اب اس کی جانب سے انسٹا گرام کے ایک بہت زیادہ مقبول فیچر کو واٹس ایپ کا حصہ بنایا جا رہا ہے۔ اس فیچر کے ذریعے واٹس ایپ صارفین اپنے دوستوں اور گھر والوں کے ساتھ میوزک کو شیئر کر سکیں گے۔ WabetaInfo کی ایک رپورٹ کے مطابق میٹا کی جانب سے واٹس ایپ اسٹیٹس اپ ڈیٹس کے لیے میوزک شیئرنگ کے فیچر کا اضافہ کیا جا رہا ہے۔    اس طرح کا فیچر انسٹا گرام کے صارفین کو کافی عرصے سے دستیاب ہے اور اسے اکثر اسٹوریز میں استعمال کیا جاتا ہے۔ اینڈرائیڈ ڈیوائسز کے لیے واٹس ایپ کے بیٹا (beta) ورژن میں یہ فیچر دیکھنے میں آیا ہے اور امکان ہے کہ بہت جلد یہ تمام صارفین کو دستیاب ہوگا۔ رپورٹ کے مطابق اس فیچر کے ذریعے صارفین اسٹیٹس اپ ڈیٹس مٰں میوزک کو ایڈ کرسکیں گے تاکہ ان کے پیغامات زیادہ بہتر ہو جائیں۔ اس فیچر کے لیے ایک نیا میوزک بٹن اسٹیٹس اسکرین شیئرنگ اسکرین پر نظر آئے گا۔ اس بٹن کو کلک کرنے کے بعد صارفین اپنے پسندیدہ گانوں یا گلوکاروں کو سرچ کرسکیں گے۔ جب وہ اپنا پسندیدہ گانا تلاش کرلیں گے تو وہ اسے اسٹیٹس میں ایڈ کرسکیں گے۔ رپورٹ میں بتایا گیا کہ میٹا کی جانب سے اس فیچر کے لیے انسٹا گرام کی میوزک لائبریری کو استعمال کیا جائے گا اور صارفین کو بہت زیادہ گانے دستیاب ہوں گے۔","science"
"114","ایپل کے چیف ایگزیکٹو نے اے آئی ٹولز کو اولین آئی فون کی ٹچ اسکرین جتنا اہم قرار دیدیا","https://urdu.geo.tv/latest/384128-","ایپل کے چیف ایگزیکٹو ٹم کک کا ماننا ہے کہ آرٹی فیشل انٹیلی جنس (اے آئی) ٹولز نے ان کی زندگی کو تبدیل کر دیا ہے۔ وال اسٹریٹ جرنل کو دیے گئے ایک انٹرویو کے دوران ٹم کک نے ایپل انٹیلی جنس کے بارے میں بات کی۔ ایپل انٹیلی جنس پر مبنی اے آئی فیچرز اکتوبر کے آخر تک آئی فون صارفین کے لیے متعارف کرائے جا رہے ہیں۔ ٹم کک نے کہا کہ ایپل اسمارٹ فونز میں اے آئی ٹولز متعارف کرانے والی پہلی کمپنی نہیں مگر ہمارا طریقہ کار دیگر سے مختلف اور بہترین ہے۔ انہوں نے کہا کہ 'ہم نے اے آئی ٹیکنالوجی پر سب سے پہلے کام نہیں کیا، مگر ہم نے اس طرح کام کیا ہے کہ ہمارے خیال میں یہ صارفین کے لیے بہترین ثابت ہوگی'۔ ایپل کے چیف ایگزیکٹو کا ماننا ہے کہ ایپل انٹیلی جنس کے اضافے سے آئی فون، آئی پیڈ اور میک کو استعمال کرنے کا تجربہ بالکل اسی طرح بدل جائے گا جیسا اولین آئی فون کی ٹچ اسکرین نے سب کچھ بدل دیا تھا۔ ٹم کک کے مطابق ایپل انٹیلی جنس میں ان کا ایک پسندیدہ فیچر ای میلز اور نوٹیفکیشنز کی سمری تیار کرنا ہے۔ انہوں نے مزید کہا کہ 'اگر میں اپنا وقت اس طرح اپنا وقت بچا سکتا ہوں تو اس سے ایک دن، ایک ہفتے یا ایک مہینے میں مجھے دیگر کام کرنے کا موقع ملے گا'۔ خیال رہے کہ ایپل انٹیلی جنس کو 28 اکتوبر کو جاری کیے جانے کا امکان ہے اور اس پر مبنی فیچرز آئی فون 16 سیریز، آئی فون 15 پرو اور 15 پرو میکس میں دستیاب ہوں گے۔ ابتدا میں محدود اے آئی فیچرز متعارف کرائے جائیں گے۔","science"
"115","میٹا کے لاک اکاؤنٹس کو بہت تیزی سے ریکور کرنے میں مددگار نئے ٹولز تیار","https://urdu.geo.tv/latest/384117-","فیس بک یا انسٹا گرام اکاؤنٹ کسی وجہ سے لاک ہو جائے تو اسے دوبارہ بحال کرنے کے لیے کافی پیچیدہ عمل سے گزرنا پڑتا ہے جبکہ کافی وقت بھی لگ جاتا ہے۔ یہی وجہ ہے کہ میٹا کی جانب سے ایسے نئے ٹولز کی آزمائش کی جا رہی ہے جو لاک اکاؤنٹس کو ریکور کرنے کا عمل آسان اور برق رفتار کر دے گا۔ کمپنی کی جانب سے جاری بیان کے مطابق چہرہ شناخت کرنے والے ٹولز کی آزمائش کی جا رہی ہے۔ ان ٹولز کو اکاؤنٹس ریکور کرنے کے ساتھ ساتھ صارفین کو فراڈ سے تحفظ بھی فراہم کیا جائے گا۔   بیان میں بتایا گیا کہ ان ٹولز کو ڈیزائن کرنے کا مقصد صارفین کو محفوظ طریقے سے اپنی شناخت ثابت کرنے کی سہولت فراہم کرنا ہے۔ میٹا کی کانٹینٹ پالیسی کے نائب صدر مونیکا بیکرٹ نے بتایا کہ ہمیں توقع ہے کہ اس ٹیکنالوجی سے لوگوں کو محفوظ رکھنے میں مدد ملے گی خاص طور پر معروف افراد کی نقل پر مبنی اکاؤنٹس سے کیے جانے والے فراڈ کی روک تھام ہوگی۔ اس طرح کے فراڈ کرنے والے افراد صارفین کو ایسے اشتہارات پر کلک کرنے پر مجبور کرتے ہیں جو انہیں ذاتی تفصیلات یا پیسے چوری کرنے والی ویب سائٹس پر لے جاتے ہیں۔ کمپنی کے مطابق اس حوالے سے ابھی بھی آٹومیٹڈ ٹیکنالوجی استعمال کی جا رہی ہے تاکہ روزانہ سوشل میڈیا پلیٹ فارمز پر پوسٹ کیے جانے والے لاکھوں اشتہارات کی جانچ پڑتال کی جاسکے۔ مگر کئی بار ایسے مشتبہ اشتہارات کو پکڑنا بہت مشکل ہو جاتا ہے۔ نئے ٹولز کی آزمائش معروف شخصیات کے محدود گروپ میں کی جا رہی ہے اور اب تک کے نتائج حوصلہ افزا رہے ہیں۔ کمپنی کے مطابق ان ٹولز سے فراڈ اشتہارات کو زیادہ تیزی سے پکڑنے میں مدد ملی ہے۔ میٹا نے بتایا کہ ان ٹولز کے ذریعے صارفین کسی اسمارٹ فون کے ذریعے اپنے لاک اکاؤنٹ کو چند منٹوں میں ان لاک کرسکیں گے۔ اس کے لیے صارفین کو ویڈیو سیلفی کو جمع کرانا ہوگا جس کا موازنہ صارف کے اکاؤنٹ کی پروفائل فوٹو سے کیا جائے گا۔ کمپنی کی جانب سے ان ٹولز میں صارفین کی سکیورٹی اور پرائیویسی کا بھی خیال رکھا گیا ہے اور یقین دہانی کرائی گئی ہے کہ ہر قسم کے ڈیٹا کو کام ہونے کے بعد ڈیلیٹ کر دیا جائے گا۔","science"
"116","کیا اے آئی ٹیکنالوجی انسانوں کی ملازمتیں چھیننے کے قابل ہوگئی ہے؟","https://urdu.geo.tv/latest/383992-","آرٹی فیشل انٹیلی جنس (اے آئی) ٹیکنالوجی کی حالیہ پیشرفت سے لوگوں میں یہ خدشہ پیدا ہوا ہے کہ ان کی ملازمتیں خطرے میں ہیں۔ مگر کیا یہ خیال واقعی درست ہے؟ اس بارے میں ماہرین کی رائے ایک نئی رپورٹ میں سامنے آئی ہے۔ اس رپورٹ میں بتایا گیا کہ اے آئی ٹیکنالوجی ابھی اس قابل نہیں ہوئی کہ انسانوں کی جگہ لے سکے۔ Indeed Hiring Lab کی رپورٹ میں 2800 سے زائد ملازمتوں سے جڑی صلاحیتوں کا جائزہ لینے پر دریافت ہوا کہ ایسا امکان نہ ہونے کے برابر ہے کہ اے آئی ٹیکنالوجی ان کا متبادل ثابت ہوسکے۔ ایلون مسک نے ایک ایسے مستقبل کا خیال پیش کیا جس میں ملازمت کرنا آپشنل ہوگا۔ رپورٹ کے مطابق 68.7 صلاحیتوں میں تو ایسا ہونے کا امکان نہ ہونے کے برابر ہے جبکہ 28.5 فیصد میں کسی حد تک امکان ہے کہ اے آئی ٹیکنالوجی ان کی جگہ لے سکے۔ رپورٹ مرتب کرنے والے ماہرین نے بتایا کہ گزشتہ ایک سال کے دوران ہم نے 10 لاکھ سے زائد ملازمتوں کے اشتہارات کا جائزہ لیا اور پھر یہ تجزیہ کیا کہ کیا اے آئی ٹیکنالوجی مخصوص ملازمتوں میں انسانوں کی جگہ لے سکتی ہے یا نہیں۔ انہوں نے مزید بتایا کہ اس تجزیے کے نتائج چونکا دینے والے ہیں کیونکہ اس بات کا امکان صفر فیصد ہے کہ اے آئی ٹیکنالوجی کسی انسانی صلاحیت کا متبادل ثابت ہوسکتی ہے۔ رپورٹ میں بتایا گیا کہ ابھی یہ ٹیکنالوجی صرف ورکرز کو معاونت فراہم کرنے کے لیے بہترین ہے اور جب تک اس کی مسائل حل کرنے والی قابلیت بہتر نہیں ہوتی، وہ انسانی افرادی قوت کا مقابلہ نہیں کرسکتی۔ ترقی یافتہ ممالک میں اے آئی ٹیکنالوجی کے باعث ہر 5 میں سے 2 یا 3 ملازمتیں ختم ہو سکتی ہیں۔ ماہرین کے مطابق موجودہ شکل میں اے آئی ٹیکنالوجی کو ہم اس قابل نہیں سمجھتے، اسے بس بہت زیادہ جدید ڈیجیٹل اسسٹنٹ کہا جاسکتا ہے اور کچھ شعبوں کے لیے وہ بہت اہم ثابت ہوسکتی ہے، مگر وہ ابھی ہمارا متبادل بننے کے قابل نہیں۔ ان کا کہنا تھا کہ 5 شعبے ایسے ہیں جن میں مستقبل قریب میں اے آئی ٹیکنالوجی انسانوں کی جگہ لے سکتی ہے۔ ان شعبوں میں اکاؤنٹنگ، مارکیٹنگ، سافٹ وئیر ڈویلپمنٹ، ہیلتھ کیئر ایڈمسٹریٹیو سپورٹ اور انشورنس کلیم شامل ہیں۔ یعنی ایسے شعبے میں جن میں ایک ہی جیسے کام بار بار کرنا ہوتے ہیں، وہ اے آئی کے لیے کرنا آسان ہیں مگر ایسے شعبے جن میں لوگوں سے ملنا جلنا ہوتا ہے یا ان کے کام ایک جیسے نہیں ہوتے، ان میں یہ ٹیکنالوجی فی الحال انسانوں کی جگہ نہیں لے سکتی۔","science"
"117","ایسا مصنوعی پودا تیار جو فضا کی صفائی کے ساتھ بجلی بھی بناتا ہے","https://urdu.geo.tv/latest/383975-","سائنسدانوں نے ایسا مصنوعی پودا تیار کیا ہے جو فضا کو صاف کرنے کے ساتھ ساتھ بجلی بھی پیدا کرسکتا ہے۔ امریکا کی بنگھمٹن یونیورسٹی کے ماہرین نے یہ پودا تیار کیا۔ انہوں نے پودے کو 5 بائیولوجیکل سولر سیلز اور photosynthetic بیکٹیریا کی مدد سے تیار کیا۔ ابھی یہ پودا محض ایک کانسیپٹ ڈیزائن ہے۔ یہ 5 ایسی تہوں پر مشتمل ہے جو فضا سے کاربن ڈائی آکسائیڈ کی صفائی کے ساتھ ساتھ اتنی بجلی پیدا کرتی ہیں جو ایک بلب کو جلانے کے لیے کافی ہے۔ سائنسدانوں کو توقع ہے کہ مستقبل میں یہ مصنوعی پودا فضائی آلودگی کی روک تھام میں عام پودوں سے زیادہ مؤثر ثابت ہوگا۔ ماہرین نے دعویٰ کیا کہ یہ پودا چار دیواری کے اندر کی روشنی سے بھی photosynthesis عمل کرنے کی صلاحیت رکھتا ہے جو عام پودے نہیں کر پاتے۔ اسی طرح یہ مصنوعی پودا چار دیواری کے اندر کاربن ڈائی آکسائیڈ کی شرح میں 90 فیصد کمی بھی لاتا ہے۔","science"
"118","واٹس ایپ میں لو لائٹ موڈ فیچر کو استعمال کرنے کا طریقہ جانیں","https://urdu.geo.tv/latest/383900-","واٹس ایپ میں ویڈیو کالز کے تجربے کو بہتر بنانے کے لیے لو لائٹ موڈ متعارف کرایا گیا ہے۔ اس فیچر کا مقصد ایسی جگہوں پر ویڈیو کالز کا معیار بہتر بنانا ہے جہاں روشنی ناقص ہوتی ہے۔ اس فیچر کا اعلان کمپنی کی جانب سے گزشتہ دنوں کمپنی کی جانب سے متعدد فیچرز کے ساتھ کیا گیا تھا۔ کمپنی کے مطابق واٹس ایپ میں لو لائٹ موڈ کو ان ایبل کرنے سے کم روشنی والے مقامات پر ویڈیو کال کا معیار بہتر ہو جاتا ہے۔   مگر اس فیچر کو استعمال کیسے کریں؟ واٹس ایپ میں لو لائٹ موڈ کو استعمال کرنے کا طریقہ بہت آسان ہے۔ اس مقصد کے لیے کسی ویڈیو کال کے دوران اوپر دائیں جانب نظر آنے والے بلب کے لوگو پر کلک کریں۔ ایسا کرنے کے بعد لو لائٹ موڈ ان ایبل ہو جائے گا۔ اسی طرح سے آپ لو لائٹ موڈ کو ٹرن آف بھی کرسکتے ہیں۔ یہ فیچر آئی او ایس اور اینڈرائیڈ ڈیوائسز کے لیے دستیاب ہے، البتہ اسے اب تک ویب ورژن کے لیے متعارف نہیں کرایا گیا۔","science"
"119","گوگل میپس کے ڈیزائن میں تبدیلی کرنے کا فیصلہ","https://urdu.geo.tv/latest/383896-","اگر آپ گوگل میپس کو موسم کی تفصیلات جاننے کے لیے استعمال کرتے ہیں تو آپ کے لیے بری خبر ہے۔ گوگل کی جانب سے گوگل موبائل میپس کی موبائل ایپ کے ڈیزائن کو تبدیل کیا جا رہا ہے اور موسم کا سیکشن کسی اور جگہ منتقل کیا جا رہا ہے۔ 9 ٹو 5 گوگل کی رپورٹ کے مطابق موسم کی تفصیلات کے سیکشن کو گوگل میپس کا حصہ بنے ایک سال سے بھی کم عرصہ ہوا ہے اور اب اسے دوسری جگہ منتقل کیا جا رہا ہے۔ ابھی آپ کے علاقے کا درجہ حرارت اور فضا کا معیار گوگل میپس کی ایپ میں بائیں جانب اوپر نظر آتا ہے۔   مگر اب موسم کا حال جاننے کے لیے گوگل میپس کو زیادہ کھنگالنا پڑے گا۔ موسم کے سیکشن کو دوسری جگہ منتقل کرنے کا مقصد گوگل میپس کے یوزر انٹرفیس کو سادہ اور آسان بنانا ہے۔ اب موسم کی تفصیلات ایپ کے نیچے دائیں جانب لیٹسٹ ان دی ایریا سیکشن میں نظر آئیں گی۔ ابھی اس تبدیلی کی آزمائش گوگل میپس کے بیٹا (beta) ورژن میں کی جا رہی ہے تو اسے کب تک تمام صارفین کے لیے متعارف کرایا جائے گا، ابھی یہ کہنا مشکل ہے۔ اس سے قبل گوگل میپس کی آئی او ایس ڈیوائسز کے لیے ایپ کو ری ڈیزائن کیا گیا تھا اور اسکرین کے نیچے موجود ٹیبز کی تعداد 5 سے کم کرکے 3 کر دی گئی تھی۔","science"
"120","آئی ایم ایف نے اخراجات کم کرنے یا 189 ارب کے مزید ٹیکس لگانے کا مطالبہ کردیا","https://urdu.geo.tv/latest/386450-","اسلام آباد: وزیر خزانہ کی سربراہی میں اعلیٰ سطح پر مذاکرات کے آغاز کے ساتھ ہی پاکستان نے پیر کے روز آئی ایم ایف کو مطلع کیا کہ رواں مالی سال کی پہلی سہ ماہی کے دوران ٹیکس مشینری نے ریٹیلرز، تھوک فروشوں اور ڈسٹری بیوٹرز سے 11 ارب روپے جمع کیے ہیں۔ تاہم، تاجِر دوست اسکیم (TDS) کے بارے میں توقعات پوری نہیں ہو سکیں اور اس مخصوص اسکیم کے ذریعے ٹیکس کی جمع شدہ رقم تازہ ترین دستیاب اعداد و شمار کے مطابق صرف 1.7 ملین روپے ہے جب کہ پہلی سہ ماہی کے لئے مقرر کردہ ہدف 10 ارب روپے تھا۔ وزیر خزانہ محمد اورنگزیب نے پیر کی شام آئی ایم ایف کے وفد کے ساتھ بات چیت کے پہلے مرحلے کا آغاز کیا۔   سیکرٹری خزانہ امداد اللہ بوسال اور چیئرمین ایف بی آر رشید محمود لنگریال نے آئی ایم ایف وفد کے ساتھ پہلے سیشن کا آغاز کیا جو 11 سے 15 نومبر 2024 تک اسلام آباد میں قیام پذیر رہے گا۔ یہ دیکھنا باقی ہے کہ آئی ایم ایف کس طرح جواب دیتا ہے لیکن ایسا لگتا ہے کہ حکومت کے لیے آئی ایم ایف کو مطمئن کرنا مشکل ہوگا۔ آئی ایم ایف دو اختیارات کی تجویز دے رہا ہے: یا تو ایک منی بجٹ پیش کیا جائے تاکہ ایف بی آر کو پہلے چار مہینوں میں ہونے والے 189 ارب روپے کے محصولات کے خسارے کو پورا کیا جا سکے یا غیر محدود اخراجات کو کم کرنے کا قابل عمل منصوبہ تیار کیا جائے۔ ایک اعلیٰ عہدیدار نے کہا کہ TDS کا مقصد صرف ریٹیلرز اور تھوک فروشوں کو ٹیکس نیٹ میں لانا تھا لیکن اس کا ہدف حاصل ہو چکا ہے کیونکہ ایف بی آر نے پہلی سہ ماہی میں عام ٹیکسیشن کے ذریعے ان سے اضافی 11 ارب روپے جمع کیے ہیں۔ انکم ٹیکس قانون کے سیکشن 236G اور 236H کے تحت ایف بی آر نے نان فائلرز کو مصنوعات فروخت کرنے پر ٹیکس کی شرح تقریباً 10 گنا بڑھا دی جس کی وجہ سے سخت اقدامات اور خوف کے تحت ریٹیلرز اور تھوک فروشوں نے ٹیکس نیٹ میں شامل ہونے کو ترجیح دی اور 30 ستمبر 2024 تک اضافی ٹیکس کے طور پر 11 ارب روپے جمع کرائے۔ ریٹرن فائلرز کی تعداد میں بھی خاطر خواہ اضافہ ہوا ہے جس سے ملک میں معیشت کی دستاویز سازی کا عمل تیز ہو گیا ہے۔ آئی ایم ایف کو پاور ڈویژن کے اعلیٰ حکام نے بریفنگ دی  اور شمسی توانائی کے نظام میں کمی کے ساتھ آن گرڈ کے لیے بڑھتی ہوئی مقررہ شرحوں کا امکان۔ آئی ایم ایف کے ساتھ جاری مذاکرات کے دوران مضبوط تجاویز کے ساتھ سامنے آ سکتا ہے۔ پاکستان اور آئی ایم ایف نے پیر کو مذاکرات کا آغاز کیا ہے جیسا کہ فنڈ کے عملے کا وفد مالی سال کے لیے طے شدہ مالیاتی اور خارجی فریم ورک سے انحرافات سے بچنے کے لیے درمیانی راستے کی تجاویز کے لیے مذاکرات کرنے آیا ہے۔","business"
"121","انٹربینک میں ڈالر مہنگا ہوگیا","https://urdu.geo.tv/latest/386404-","انٹربینک میں پاکستانی روپےکے مقابلے میں امریکی ڈالر کی قدر میں اضافہ ہوا ہے۔ انٹربینک  تبادلہ  میں ڈالر 277  روپے 86 پیسے  پر  بند ہوا ہے۔ انٹربینک میں ڈالر  آج 12 پیسے مہنگا ہوا ہے۔ انٹربینک میں گزشتہ  روز ڈالر 277 روپے 74 پیسے پر بند ہوا تھا۔ دوسری جانب اوپن مارکیٹ میں ڈالر 3 پیسے مہنگا ہو کر  278  روپے77 پیسےکا ہے۔","business"
"122","پی ایس ایکس میں زبردست تیزی، 100 انڈیکس 94 ہزار کی نئی تاریخی بلندی پر پہنچ گیا","https://urdu.geo.tv/latest/386343-","کراچی: پاکستان اسٹاک ایکسچینج میں آج بھی  زبردست تیزی کا سلسلہ جاری رہا اور 100 انڈیکس پہلی بار 94 ہزار  پوائنٹس پر پہنچ گیا۔ پاکستان اسٹاک ایکسچینج میں کاروباری ہفتے کے پہلے روز کاروبار کے آغاز  پر ہی زبردست تیزی دیکھی گئی اور  انڈیکس میں 700 سے زائد پوائنٹس کا اضافہ ہوا۔ کاروبار کے دوران 100 انڈیکس میں 729 پوائنٹس کا اضافہ ہوگیا جس سے انڈیکس 94 ہزار کی سطح عبور کرکے تاریخ کی نئی بلندی پر پہنچ گیا۔ کاروبار کے اختتام پر 100 انڈیکس 356 پوائنٹس اضافے سے 93 ہزار 648 پر بند ہوا۔ 100 انڈیکس کی بلند ترین سطح 94ہزار 20 رہی۔ بازار میں 81 کروڑ شیئرز کے سودے 37 ارب روپے میں طے ہوئے۔ مارکیٹ کیپٹلائزیشن 78 ارب روپے بڑھ کر 12055 ارب روپے ہے۔ گزشتہ ہفتے کاروباری دن  کے آخری روز 100 انڈیکس نے نئی بلند ترین سطح 93514 بنائی تھی اور  کاروبار کے اختتام پر 100 انڈیکس 771 پوائنٹس اضافے سے 93291 پر بند ہوا تھا۔","business"
"123","ملک میں سونا سیکڑوں روپے سستا ہوگیا","https://urdu.geo.tv/latest/386393-","پاکستان میں سونے کی فی تولہ قیمت میں سیکڑوں روپے کی کمی ہو گئی۔ آل پاکستان جیمز اینڈ جیولرز ایسوسی ایشن کے مطابق  ملک میں سونے کی فی تولہ قیمت میں 1300 روپے کمی ہوئی ہے۔ اس کمی کے بعد ملک میں سونے کی فی تولہ قیمت 2 لاکھ 77 ہزار 500 روپے ہوگئی ہے۔ جیولرز ایسوسی ایشن کے مطابق 10گرام سونے کا بھاؤ 1115 روپے کم  ہو کر 2 لاکھ 37 ہزار 911 روپے ہے۔ دوسری جانب عالمی صرافہ میں سونے کا بھاؤ 13 ڈالرکم ہو کر 2670 ڈالر فی اونس ہے۔","business"
"124","ٹیک اینڈ پے ماڈل، 18 آئی پی پیز سے 2 ہفتوں میں نئے معاہدے کا امکان","https://urdu.geo.tv/latest/386382-","  اسلام آباد: حکومت کی جانب سے ’ٹیک اینڈ پے‘ موڈ پر 18 آئی پی پیز سے دو ہفتوں میں معاہدے کا امکان ہے جس سے سالانہ 70 سے 100ارب روپے کی بچت میں مدد ملے گی۔ تفصیلات کے مطابق 1994 اور 2002کی پاور پالیسیوں کے تحت 4267 میگاواٹ بجلی پیدا کرنے کی مجموعی صلاحیت کے ساتھ 18 آزاد پاور پروڈیوسرز (آئی پی پیز) کے ساتھ 2 ہفتوں میں  بجلی کی خریداری کے لیے  ’ٹیک اینڈ پے‘ موڈ پر معاہدے ہونے کا امکان ہے۔ ذرائع کے مطابق  موجودہ ٹیک یا پے موڈ کی بجائے بجلی کی خریداری کے لیے 18 آئی پی پیز کو ٹیک اینڈ پے موڈ میں تبدیل کرنے کے امکانات بہت روشن ہیں، نئے معاہدوں پر دستخط کرنے میں 2 ہفتے کا وقت لگ سکتا ہے جب کہ معاہدے سے سالانہ 70 سے 100 ارب روپے کی بچت میں مدد ملے گی۔ پاور سیکٹر انڈسٹری اور سرکاری حکام کے مطابق بات چیت خوش اسلوبی سے جاری ہے اور حکومت ’ٹیک اینڈ پے‘ موڈ کے تحت بجلی کی اصل ترسیل کے مطابق ہی قیمت ادائیگی کرے گی،  آئی پی پیز کو صلاحیت کے مطابق ادائیگی بالکل بھی نہیں کی جائے گی۔ ہرطرح کے صارفین کے اضافی بجلی استعمال سے ہزاروں بند فیکٹریاں چل سکیں گی: ذرائع جن آئی پی پیز کو ادائیگی کی جائے گی ان میں سب سے زیادہ ساڑھے 36 ارب روپے حبکو کو ادا کیے جائیں گے: ذرائع ","business"
"125","آئی ایم ایف وفد پاکستان پہنچ گیا، ایف بی آر حکام سے مذاکرات ","https://urdu.geo.tv/latest/386362-","اسلام آباد: آئی ایم ایف مشن نے پاکستان پہنچنے کے بعد ایف بی آر سے مذاکرات شروع کردیے۔ ذرائع وزارت خزانہ کے مطابق آئی ایم ایف وفد 15 نومبر تک پاکستان میں قیام کرے گا، آئی ایم ایف وفد کو پہلی سہہ ماہی کے دوران معاشی کارکردگی پر بریفنگ دی جائے گی۔ ذرائع کا کہنا ہے کہ منی بجٹ کے خدوخال سمیت آئی ایم ایف سے مذاکرات کیلئے ہوم ورک پر کام جاری ہے، جس میں ٹیکس ریونیو، تاجر دوست اسکیم اور توانائی شعبے میں اصلاحات شامل ہیں۔ ذرائع کا بتانا ہے کہ آئی ایم ایف سے سالانہ ٹیکس ہدف پورا کرنے کیلئے ممکنہ منی بجٹ کے خدوخال پر بھی بات چیت ہو گی، آئی ایم ایف وفد کو صوبائی سطح پر زرعی انکم ٹیکس کے نفاذ میں پیش رفت سے آگاہ کیا جائے گا۔ ذرائع کے مطابق صوبائی حکومتیں قانون سازی کیلئے اکتوبر کی ڈیڈ لائن پوری کرنے میں ناکام رہی ہیں، آئی ایم ایف مشن کو 2.5 ارب ڈالر کا فنانسنگ گیپ پورا کرنے کیلئے انتظامات سے آگاہ کیا جائے گا۔ ذرائع وزارت خزانہ کا کہنا ہے کہ آئی ایم ایف وفد دورے میں توسیعی فنڈ سہولت پروگرام کے پہلے جائزے پربات چیت نہیں کرے گا، موجودہ پروگرام کا پہلا اقتصادی جائزہ مارچ 2025 میں شیڈول ہے۔","business"
"126","پاکستان کا ڈیفالٹ کرنا پاگل پن کی بات ہے، اداروں کی نجکاری کے علاوہ کوئی حل نہیں: سابق وزیر خزانہ","https://urdu.geo.tv/latest/386289-","سابق وزیرخزانہ مفتاح اسماعیل کا کہنا ہے کہ پاکستان کا ڈیفالٹ کرنا پاگل پن کی بات ہے، میری وفاداری مسلم لیگ ن سے ضرور تھی مگر اولین ترجیح پاکستان ہے۔ کراچی میں ادب فیسٹیول میں معیشت سے متعلق سیگمنٹ میں گفتگو کرتے ہوئے سابق وزیرخزانہ  نے کہا کہ ڈیفالٹ بہت مہنگا پڑے گا، کراچی میں پینے کا پانی اور لاہور میں صاف ہوا نہیں ملتی، اس حکمرانی سے پاکستان آگے نہیں بڑھے گا۔ ان کا کہنا تھا میں نے آئی ایم ایف میں بھی نوکری کی ہے، وزیر خزانہ محمد اورنگزیب ریفائینڈ آدمی ہیں مگر جو کرنا چاہتے ہیں کر نہیں پا رہے، پاکستان میں بجلی کی پیداوار بڑھ گئی ہے۔ سابق وزیر خزانہ نے کہا کہ گرمیوں میں بجلی کی ڈیمانڈ 31 سے 32 ہزار میگا واٹ اور سردیوں میں 11 ہزار میگاواٹ ہے،  آئی پی پیز کو کپیسٹی پیمینٹ 18 روپے ہے اور یونٹ 70 سے زائد کا پڑتا ہے، اداروں کی نجکاری کے علاوہ کوئی حل نہیں ہے۔   ان کا کہنا تھا کہ کچھ آئی پی پیز کے معاہدوں پر نظرثانی ہوئی عوام کو کتنا فائدہ ہوا؟  نواز شریف اچھے آدمی ہیں،  سیاست میں سب چاہتے ہیں کہ پاکستان آگے بڑھے، ہوا یہ کہ میں وزیرخزانہ بنا تو اسحاق ڈار وزیر بننا چاہتے تھے،  70 ارب روپے ڈیزل پر ایک ماہ میں نقصان ہو رہا تھا، ساڑھے 3 ارب کا تیل منگواتے تھے، 600 ارب روپے کی سبسڈی تھی۔ مفتاح اسماعیل نے کہا کہ  آئی ایم ایف والے بھی حیران ہوتے تھے، پیٹرول کی قیمت پر ٹیکس ہو اور سبسڈیز ختم کرنی چاہیے، کچھ وقت میں پیٹرول سستا ہو جائےگا، بانی پی ٹی آئی سمجھتے تھے ان کے علاوہ تمام سیاستدان ناجائز ہیں، اس سے غیرسیاسی قوتیں مضبوط ہوئیں، پاکستان میں ووٹ کو عزت دو کا نعرہ ہر پارٹی کو لگانا چاہیے۔ انہوں نے مزید کہا کہ ایکسپورٹس کے لیے پاکستان میں ایک ڈالر بھی نہیں آ رہا،  جو آتا ہے یہاں سے زیادہ کما کر چلا جاتا ہے، ایکسپورٹ نہیں کرتا۔ مفتاح اسماعیل کا کہنا تھا کہ پنجاب ایک ملک ہوتا تو دنیا کا 11واں، 12واں بڑا ملک ہوتا، وزیر اعلیٰ پنجاب مریم نواز کی پہلی نوکری ہے۔","business"
"127","چینی کی قیمت میں 32 روپے کلو کمی، دالیں بھی 75 روپے تک سستی ہوگئیں ","https://urdu.geo.tv/latest/386208-","لاہور کی اوپن مارکیٹ میں چینی کی قیمت 32 روپے کم ہو کر 157 سے 125 روپے پر آگئی۔ چیئرمین ہول سیل گروسرز ایسوسی ایشن رؤف ابراہیم کا کہنا ہے کہ دالوں کی قیمتیں بھی 25سے75 روپے تک کم ہوئی ہیں، دالوں کی قیمتوں میں مزید کمی کا امکان ہے۔ رؤف ابراہیم کا کہنا ہے کہ دال چنا 40 روپے کم ہوکر 360 روپے، دال ماش 75 روپے کمی کے بعد 425 روپے، کابلی چنا درجہ اول 45 روپے کمی کے بعد 355 روپے جبکہ کابلی چھوٹا چنا 25 روپے کم ہوکر 295 روپے فی کلو ہوگیا ہے۔ ان کا کہنا ہے کہ ستمبر سے اب تک کالے چنےکی فی کلو قیمت میں بھی  50 روپے کمی  آئی ہے۔ دوسری جانب مارکیٹ میں 20کلو آٹے کے تھیلے کی قیمت میں  60 روپے کا اضافہ ہوا ہے اور 20 کلو کا تھیلہ 1625سے1685 روپے کا ہوگیا ہے۔ آٹے کی قیمت میں اضافے پر آٹا ڈیلرز  اور تندور مالکان کی جانب سے قیمتوں میں کمی کا مطالبہ کیا جا  رہا ہے۔","business"
"128","پاکستان میں آج سونے کی قیمت کیا رہی؟","https://urdu.geo.tv/latest/386197-","کراچی: ملک بھر میں آج سونے کی قیمت میں کوئی تبدیلی نہیں ہوئی۔ آل پاکستان جیمز لینڈ جیولر ایسوسی ایشن کے مطابق ملک بھر میں فی تولہ سونے کی قیمت 2 لاکھ 78 ہزار 800 روپے پربرقرار ہے۔ ایسوسی ایشن نے بتایا کہ اسی طرح 10 گرام سونے کی قیمت 2 لاکھ 39 ہزار 26 روپے برقرار رہی۔ دوسری جانب عالمی بازار میں فی اونس سونے کی قیمت  2683 ڈالرپر برقرار ہے۔ عالمی بازار میں سونے کا بھاؤ 21 ڈالر اضافے سے 2683 ڈالر فی اونس ہے عالمی بازار میں سونے کا بھاؤ 65 ڈالر کم ہوکر 2762 ڈالر فی اونس ہے ","business"
"129","حکومت کا پاسپورٹ کی نئی فیسوں کا اعلان","https://urdu.geo.tv/latest/386182-","اسلام آباد: وفاقی حکومت نے ملک بھر میں پاسپورٹس کی نئی فیس کا اعلان کر دیا۔ حکومت کی جانب سے ای پاسپورٹ، مشین ریڈ ایبل ( ایم آر پی ) اور گمشدہ پاسپورٹس کے اجرا کیلئے الگ الگ فیس مقرر کی گئی ہیں۔ ای پاسپورٹ (36 صفحات) 5 سال کیلئے نا رمل فیس 3ہزار روپے اور ارجنٹ 15 ہزار روپے ہو گی۔ 75 صفحات کے نارمل پاسپورٹ کیلئے فیس 15 ہزار 500 روپے ، ارجنٹ کیلئے 27 ہزار روپے 10 سال کیلئے ہو گی۔ 36 صفحات کے ای پاسپورٹ کیلئے 13ہزار 500 ر وپے، ارجنٹ 24 ہزار 750 روپے، 75 صفحات کے نارمل ای پاسپورٹ کیلئے 16 ہزار 500 روپے ، ارجنٹ کیلئے 27 ہزار روپے اور 10 سال کیلئے نارمل فیس 24 ہزار 750 روپے اور ارجنٹ کیلئے فیس 40 ہزار 500 روپے ہو گی۔ مشین ریڈ ایبل ( ایم آر پی ) پاسپورٹ 5 سال 36 صفحات کے نارمل پاسپورٹ کی فیس 4500 روپے، ارجنٹ 7500 روپے، فاسٹ ٹریک پاسپورٹ کیلئے فیس 13 ہزار 500روپے مقرر کی گئی ہے۔ 72 صفحات 10 سال کیلئے ایم آر پی نارمل پاسپورٹ فیس 6700 روپے، ارجنٹ فیس 11ہزار 200 روپےاور فاسٹ ٹریک فیس 16ہزار 200 روپے رکھی گئی ہے۔  72 صفحات 5 سال کیلئے نارمل ایم آر پی فیس 8200 روپے، ارجنٹ 13ہزار 500 روپے فاسٹ ٹریک فیس 19ہزار 500 روپے، 100 صفحات ایم آر پی فیس نارمل 9ہزار روپے ارجنٹ 18 ہزار روپے فاسٹ ٹریک 23 ہزار روپے مقرر کی گئی ہے۔ 10 سال کیلئے ایم آر پی 100 صفحات نارمل فیس 13 ہزار 500 روپے، ارجنٹ فیس 17ہزار روپے، فاسٹ ٹریک فیس 32 ہزار روپے مقرر کر دی گئی ہے۔ پہلی، دوسری اور تیسری مرتبہ گم شدہ پاسپورٹ کیلئے بھی الگ الگ فیس مقرر کر دی گئیں ہیں، پہلی مرتبہ گم ہونے والے پاسپورٹ پر 54 ہزار روپے اور تیسری مرتبہ گم ہونے پر 3 لاکھ 56 ہزار روپے بطور فیس وصول ہو گی۔","business"
"130","ہم آئی ایم ایف سے معاہدہ کرلیتے ہیں لیکن شرائط پر عمل نہیں کرتے، وزیر خزانہ","https://urdu.geo.tv/latest/386160-","  وفاقی وزیر خزانہ محمد اورنگزیب نے کہا ہے کہ پاکستان کے اعتبار اور ساکھ  کی کمی کا مسئلہ ہے، ہم عالمی مالیاتی فنڈ (آئی ایم ایف) سے معاہدہ کرلیتے ہیں لیکن شرائط پر عمل نہیں کرتے۔ اسلام آباد لٹریچر فیسٹیول سے خطاب میں محمد اورنگزیب کا کا کہنا تھاکہ حکومت کا کام صرف پالیسی دینا ہے، کاروبار چلانا صرف نجی شعبے کا کام ہے، ملک عطیات سے نہیں چلتے ٹیکسوں پر چلتے ہیں اور ہر کسی کو ٹیکس دینا ہوگا۔ انہوں نے کہا کہ حکومتی ملکیتی اداروں کی کئی سال پہلے نجکاری ہو جانا چاہیے تھی، ایف بی آر کو مکمل طور پر ڈیجیٹلائز کیا جائے گا، کاروباری طبقے کو ذرا حوصلہ کرنا چاہیے، ہم ایف بی آر میں مکمل اصلاحات پر کام کر رہے ہیں۔ ان کا کہنا تھاکہ ملک میں مہنگائی میں کمی کےلیے صوبوں کو اقدامات کرنا ہوں گے، ہم نے معاشی اصلاحات کو جاری رکھنا ہے، پاکستان کی آبادی 2.5 فیصد سے بڑھ رہی ہے اور آبادی کا بم پھٹ چکا ہے، غربت، سٹنٹڈ برتھ ریٹ اور اسکولوں سے باہر بچوں کی تعداد میں اضافہ پر توجہ کی ضرورت ہے۔ وزیر خزانہ کا کہنا تھاکہ آئی ایم ایف مشن آئندہ ہفتے آرہا ہے، پاکستان کا ٹرسٹ اور کریڈیبیلٹی ڈیفیسٹ  ہے، آئی ایم ایف اسٹاک ٹیکنگ کےلیے آرہا ہے، ہم معاہدہ کر لیتے ہیں پھر شرائط پر عملدرآمد نہیں کرتے ہیں اور آئندہ ہفتے آئی ایم ایف کو تمام حقائق بتا دیے جائیں گے۔ انہوں نے کہا کہ صوبوں سے قومی مالیاتی معاہدہ سے آمدن کو بڑھایا اور اخراجات کو کنٹرول کیا جائے گا، پاکستان کے ہاتھ باندھے گئے ہیں، سیف ڈیپازٹ کو بار بار رول اوور کروانا نہ آسان ہے نہ ہر کوئی کرتا ہے، ہمیں دوست ممالک سے سرمایہ کاری لانے کی ضرورت ہے۔ وزیر خزانہ کا کہنا تھاکہ سی پیک فیز ٹو میں بزنس ٹو بزنس سرمایہ کاری ہونا ہے،  ہماری کوشش ہے براہ راست غیر ملکی سرمایہ کاری برآمدی شعبے میں آئے، پی آئی اے کی نجکاری نہ ہونا ایک بڑا دھچکا ہے، وزارتیں تمام حکومتی ملکیتی اداروں کو اسٹریٹجک قرار دیتی ہیں، حکومتی ملکیتی اداروں کی نجکاری کی جائے گی اور حکومتی کمپنیوں کی نجکاری کےعلاوہ مینجمنٹ کنٹرول بھی نجی شعبے کو دیا جائے گا، پی آئی اے کی نجکاری آسان ہوتی تو برسوں پہلے ہی ہو جاتی۔ انہوں نے مزید کہا کہ عالمی مارکیٹنگ میں بانڈ جاری کریں گے، بانڈز جاری کرنے کے لیے  عالمی ریٹنگ ایجنسیوں کے ساتھ رابطے میں ہیں، عالمی ریٹنگ ایجنسیوں کو حقائق پر مبنی بریفنگ  گورنر اسٹیٹ بینک دے رہے ہیں، ہماری ریٹنگ بہتر ہو گی تو عالمی مارکیٹ میں بانڈ جاری کریں گے، امید ہے کہ آئندہ مالی سال عالمی بانڈ مارکیٹ میں آجائیں گے جبکہ چین میں پانڈا بانڈ جاری کرنے کےلیےکام کر رہے ہیں۔","business"
"131","انٹربینک میں ڈالر 21 پیسے سستا ہوگیا","https://urdu.geo.tv/latest/386152-","کراچی: کاروباری ہفتے کے  آخری روز ملکی تبادلہ منڈیوں میں ڈالر کی قیمت میں کمی کا رجحان رہا۔ اسٹیٹ بینک آف پاکستان کے مطابق انٹربینک تبادلہ میں ڈالر  21 پیسے سستا ہوکر 277 روپے 74 پیسے پر بند ہوا ہے۔ انٹربینک میں گزشتہ روز ڈالر 277 روپے 95 پیسے پر بند ہوا تھا۔ اوپن مارکیٹ میں ڈالر کی قیمت میں 14 پیسے کی کمی ہوئی، اوپن مارکیٹ میں ڈالر کی قیمت 278 روپے 74 پیسے ہے۔ بجلی سہولت پیکیج موسم سرما کے3 ماہ یعنی دسمبر2024 سے فروری2025 کے لیے ہوگا۔ عالمی بازار میں سونے کا بھاؤ 21 ڈالر اضافے سے 2683 ڈالر فی اونس ہے ","business"
"132","پاکستان اسٹاک ایکسچینج 100 انڈیکس نے نیا ریکارڈ قائم کردیا","https://urdu.geo.tv/latest/386089-","پاکستان اسٹاک ایکسچینج کے 100 انڈیکس نے نئی بلندی کو چھو کر ایک اور اعزاز اپنے نام کر لیا۔ کاروباری ہفتے کے آخری روز اسٹاک ایکسچینج 100 انڈیکس کے پہلے سیشن کا آغاز مثبت انداز میں ہوا اور ایک موقع پر انڈیکس 481 پوائنٹس کے ساتھ 93 ہزار کی عبوری حد کو چھو گیا جو کہ اسٹاک ایکسچینج کی اب تک کی سب سے بڑی عبوری حد ہے۔ پہلے سیشن کے اختتام پر 100 انڈیکس 619 پوائنٹس کے ساتھ 93140 پر بند ہوا۔ کاروباری دن میں 100 انڈیکس نے نئی بلند ترین سطح 93514 بنائی تاہم کاروبار کے اختتام پر 100 انڈیکس 771 پوائنٹس اضافے سے 93291 پر بند ہوا۔ حصص بازار میں آج 76 کروڑ شیئرز کے سودے 30 ارب روپے میں طے ہوئے اور مارکیٹ کیپٹلائزیشن 101 ارب روپے بڑھ کر 11977 ارب روپے ہے۔ گزشتہ روز بھی پاکستان اسٹاک ایکسچینج 100 انڈیکس 499 پوائنٹس اضافے سے92  ہزار 520 پوائنٹس کی ریکارڈ سطح پر بند ہوا تھا۔ آج کاروباری دن میں 100 انڈیکس 508 پوائنٹس کے بینڈ میں رہا۔ عالمی بازار میں سونے کا بھاؤ 65 ڈالر کم ہوکر 2762 ڈالر فی اونس ہے ","business"
"133","حکومت کا سردیوں میں اضافی بجلی کے استعمال پر فی یونٹ 26 روپے تک ریلیف دینے کا اعلان","https://urdu.geo.tv/latest/386140-","  اسلام آباد: وزیراعظم شہبازشریف نے سردیوں کے تین ماہ کے لیے بجلی پیکج کا اعلان کردیا، پیکج کا اطلاق یکم دسمبر 2024 سے 28 فروری 2025 تک ہوگا۔ سہولت پیکج کے تحت سردیوں میں اضافی بجلی کے استعمال پر فی یونٹ 26 روپے تک ریلیف دیا جائےگا۔ گزشتہ سال کے مقابلے اضافی بجلی کے استعمال پر ریلیف ملےگا اور اضافی بجلی پر26 روپے7 پیسے فی یونٹ کا فلیٹ ریٹ دیا جائےگا۔ بجلی سہولت پیکج موسم سرما کے3 ماہ یعنی دسمبر 2024 سے فروری 2025 کے لیے ہوگا۔ ہرطرح کے صارفین کے اضافی بجلی استعمال سے ہزاروں بند فیکٹریاں چل سکیں گی: ذرائع بجلی سہولت پیکج کا اطلاق گھریلو، کمرشل  اور صنعتی صارفین پر ہوگا۔ گھریلو صارفین کو ٹیرف پر  11 روپے 42 پیسے سے 26 روپے تک فی یونٹ ریلیف ملے گا جبکہ کمرشل صارفین کو 13 روپے 46 پیسے سے  22 روپے 71 پیسے تک فی یونٹ ریلیف ملے گا۔ صنعتی صارفین کو 5 روپے 72 پیسے سے 15 روپے 5 پیسے تک فی یونٹ بچت ہوگی۔ دوسری جانب وزیر خزانہ محمد اورنگزیب نے کہا ہے کہ بجلی پیکج پر آئی ایم ایف کو اعتماد میں لے لیا گیا ہے اور آئی ایم ایف نے پیکج کی منظوری دے دی ہے۔  اس سے قبل ذرائع کا کہنا تھا کہ حکومت نے موسم سرما اور بہار میں اضافی بجلی استعمال کرنے کے لیے ونٹر پیکج کا پلان تیار کرلیا۔ ذرائع کا بتانا تھا کہ موسم سرما میں اضافی بجلی کے استعمال کے لیے بنائے گئے ونٹر پیکج کو جنوری سےشروع کرنےکی تجویز دی گئی ہے۔ ذرائع کا کہنا تھا کہ بجلی کی طلب 8 ہزار سے 15 ہزار میگاواٹ بڑھانےکا پلان بنایا گیا ہے جب کہ اضافی بجلی کے استعمال پرصارفین کو ایک یونٹ پر 12 روپے تک ریلیف دینےکی تجویز ہے۔ ","business"
"134"," موسم سرما میں اضافی بجلی استعمال کرنے والوں کو بلوں میں ریلیف دینے کا فیصلہ","https://urdu.geo.tv/latest/386091-","  اسلام آباد: حکومت نے موسم سرما اور بہار میں اضافی بجلی استعمال کرنے کے لیے ونٹر  پیکج کا پلان تیار کرلیا۔ ذرائع کے مطابق موسم سرما میں اضافی بجلی کے استعمال کے لیے بنائے گئے ونٹر پیکج کو جنوری سےشروع کرنےکی تجویز دی گئی ہے۔ ذرائع  کا کہنا ہے کہ بجلی کی طلب 8 ہزار سے 15 ہزار میگاواٹ بڑھانےکا پلان بنایا گیا ہے جب کہ اضافی بجلی استعمال پرصارفین کو ایک یونٹ پر 12 روپے تک ریلیف دینےکی تجویز ہے۔ حکام کا بتانا ہے کہ اس اقدام سے کیپیسٹی پیمنٹ چارجز کا بوجھ کم ہو سکے گا اور ہرطرح کے صارفین کے اضافی بجلی استعمال سے ہزاروں بند فیکٹریاں چل سکیں گی۔ ذرائع نے بتایا کہ اس حوالے سے قانونی معاملات فائنل کرلیے گئے ہیں جب کہ اپٹما، ایف پی سی سی آئی سمیت چیمبرز سے بھی مشاورت مکمل کرلی گئی ہے۔ نیپرا نے بجلی ایک روپے 28 پیسے فی یونٹ سستی کرنےکا اعلان کیا ہے پاکستان کے گھریلو بجلی کے نرخ عالمی اوسط کا 45.1 فیصد ہیں اور ایشیائی اوسط کا 84.5 فیصد ہیں ","business"
"135","سونے کی قیمت میں مسلسل کمی کے بعد اضافہ ","https://urdu.geo.tv/latest/386085-","کراچی: ملک بھر میں مسلسل 3 روز تک کمی کے بعد آج سونے کی قیمت میں اضافہ ہوگیا۔ آل پاکستان جیمز اینڈ جیولر ایسوسی ایشن کے مطابق ملک بھر میں سونےکی فی تولہ قیمت میں 2 ہزار روپے کا اضافہ ہوا جس سے سونا 2 لاکھ 78 ہزار 800 روپے تولہ ہوگیا۔ ایسوسی ایشن نے بتایا کہ 10 گرام سونا ایک ہزار 715 روپے کے اضافے کے بعد 2 لاکھ 39 ہزار روپے سے زائد کا ہوگیا۔ دوسری جانب عالمی بازار میں سونے کا بھاؤ 21 ڈالر اضافے سے 2683 ڈالر فی اونس ہے۔ عالمی بازار میں سونے کا بھاؤ 65 ڈالر کم ہوکر 2762 ڈالر فی اونس ہے عالمی بازار میں سونے کا بھاؤ 10 ڈالر کم ہو کر 2727 ڈالر فی اونس ہے ","business"
"136","مالی سال کے ابتدائی 4 ماہ میں پاکستان کو 11.84 ارب ڈالرز کی ترسیلات زر موصول","https://urdu.geo.tv/latest/386082-","کراچی: اسٹیٹ بینک نے ترسیلات زر کی تفصیلات جاری کردیں۔ مرکزی بینک کے مطابق ستمبر کے مقابلے اکتوبرمیں ترسیلات 7 فیصد زائد ہیں اور اکتوبر میں ورکرز ترسیلات  3.05 ارب ڈالر رہیں جب کہ اکتوبر 2023 کے مقابلے رواں اکتوبر 24 فیصد اضافی ورکرز ترسیلات موصول ہوئیں۔ اسٹیٹ بینک کے مطابق مالی سال کے ابتدائی 4 ماہ میں سعودی عرب میں مقیم پاکستانیوں نے 2.92 ارب ڈالر بھیجے اور سعودی عرب میں مقیم پاکستانیوں نے اکتوبر میں 76.67 کروڑ ڈالر بھیجے۔ عرب امارات سے 4 ماہ میں 2.33 ارب ڈالر کی ورکرز ترسیلات موصول ہوئیں اور  اکتوبر میں عرب امارات سے 62 کروڑ ڈالر کی ورکرز ترسیلات موصول ہوئیں۔ اسٹیٹ بینک کا بتانا ہےکہ بیرون ملک مقیم پاکستانیوں نے مالی سال کے ابتدائی 4 ماہ میں 11.84 ارب ڈالر بھیجے، رواں مالی سال کے 4 ماہ میں اوسط 2.96 ارب ڈالر کی ورکرز ترسیلات موصول ہوئیں، مالی سال کے ابتدائی 4 ماہ میں 35 فیصد زائد ورکرز ترسیلات موصول ہوئیں۔","business"
"137","آئی ایم ایف شرائط کو پورا کرنے کیلئے پنجاب میں زرعی سپر ٹیکس لگانے کا فیصلہ ","https://urdu.geo.tv/latest/386059-","لاہور: پنجاب حکومت نے عالمی مالیاتی ادارے کی شرائط کے تحت صوبے میں بڑے زمینداروں پرزرعی ٹیکس لگانے کا فیصلہ کیا ہے۔ آئی ایم ایف کی شرائط کو پورا کرنے کے لیے پہلی مرتبہ پنجاب میں زراعت سے بھاری آمدن حاصل کرنے والے بڑے زمینداروں پر سپر ٹیکس لگانے اور لائیو اسٹاک سے ہونے والی آمدن کو زرعی ٹیکس میں شامل کرنے کی منظوری دے دی گئی ہے۔ پنجاب کابینہ سے بذریعہ سرکولیشن منظوری کے بعد پنجاب زرعی انکم ٹیکس ایکٹ 1997میں ترمیم کے لیے ’دی پنجاب ایگریکلچر انکم ٹیکس (ترمیمی) ایکٹ 2024‘ کے بل کا مسودہ تیار کر لیا گیا ہے جو منظوری کے لیے جلد اسمبلی میں پیش کیا جائے گا۔ زرعی شعبے پر ٹیکس کی قانون سازی جنوری 2025 میں کی جائے گی: وزیر خزانہ کا اعلان نئے قانون کے سیکشن 3 اور4کے تحت کسان اب اپنے تمام زیر کاشت رقبے کی اسٹیٹمنٹ یا کل زرعی آمدن کی ریٹرن جمع کروائیں گے۔ ذرائع کے مطابق نئے ایکٹ کے تحت زرعی ٹیکس لینڈ ہولڈنگ کی بنیاد پر نہیں بلکہ انکم بیسڈ ٹیکس ہوگا جب کہ ایکٹ 2024 میں 1997کے زرعی انکم ٹیکس ایکٹ میں درج ٹیکس کا شیڈول ختم کردیا گیا۔ ذرائع کا بتانا ہے کہ ترمیمی ایکٹ 2024 کی پنجاب اسمبلی سے منظوری کے لیے اجلاس 11نومبر کو طلب کیا جاسکتا ہے کیونکہ اس بل کی منظوری کے بعد آئی ایم ایف کو اس کے گزٹ نوٹیفکیشن کی کاپی 15نومبر 2024 تک فراہم کرنا مقصود ہے۔","business"
"138","آئی ایم ایف اسٹاف مشن سے مذاکرات کی تیاری، منی بجٹ کیلئے 7 تجاویز","https://urdu.geo.tv/latest/386050-","اسلام آباد: شہباز شریف کی قیادت میں حکومت نے آئی ایم ایف اسٹاف مشن کے ساتھ اہم مذاکرات کی تیاریوں کا آغاز کردیا ہے اور اس ہفتے کے آخر میں حکمت عملی کو حتمی شکل دینے کے لیے تیار ہے۔ منی بجٹ کی صورت میں آگے بڑھنے کے لیے 7 تجاویز موجود ہیں جن کے تحت مشینری، صنعتی خام مال اور تجارتی خام مال کی درآمد پر پیشگی انکم ٹیکس میں ایک فیصد اضافہ، سپلائی ،سروسز اور معاہدوں پر ود ہولڈنگ ٹیکس میں ایک فیصد اور مشروبات پر ڈیوٹی میں 5 فیصد اضافہ تجویز کیا گیا ہے۔ مختلف شعبوں پر ٹیکس کی شرح میں اضافہ کیا جا سکتا ہے لیکن ایف بی آر حکومت کو اقتصادی سرگرمیوں کی سست روی سے بحالی اور افراط زر کے دباؤ میں کمی کے آثار کی وجہ سے ٹیکس کی شرحوں میں اضافہ نہ کرنے کی سفارش کرنے کے لیے تیار ہے۔ ’حکومت آئندہ ہفتے کے آخر میں آئی ایم ایف اسٹاف مشن کے سربراہ نیتھن پورٹر کی قیادت میں ہونے والے مذاکرات کے لیے اپنی حکمت عملی کو مستحکم کرنے جا رہی ہے جو 11 نومبر سے 15 نومبر 2024 تک اسلام آباد کا دورہ کرنے والے ہیں۔‘   اعلیٰٰ حکام نے جمعرات کو دی نیوز سے بات چیت کرتے ہوئے تصدیق کی کہ پاکستانی حکام کے پاس غور کرنے کے دو آپشنز ہیں یا تو ایک منی بجٹ پیش کریں یا اخراجات میں کمی کریں تاکہ متفقہ مالیاتی خسارہ اور بنیادی بیلنس کے اہداف حاصل کیے جا سکیں۔ اب یہ اقتصادی منتظمین کا امتحان ہے کہ وہ حکومت کو اخراجات میں کمی پر کس طرح قائل کرتے ہیں تاکہ معیشت پر مزید بوجھ ڈالے بغیر منی بجٹ کا اعلان کیے بغیر اس کو آگے بڑھایا جا سکے۔ ایف بی آر کو موجودہ مالی سال کے پہلے 4 ماہ میں 189 ارب روپے کی آمدنی کی کمی کا سامنا کرنا پڑا ہے، یہ تخمینہ لگایا جا رہا ہے کہ موجودہ مالی سال کی پہلی ششماہی میں یہ آمدنی کی کمی 321 ارب روپے تک بڑھ جائے گی۔ ایف بی آر کا ماننا ہے کہ حکومت کو آئی ایم ایف کو اس بات پر قائل کرنے کی کوشش کرنی چاہیے کہ 12913 ارب روپے کی آمدنی کے ہدف میں کمی کی جائے جو آئی ایم ایف کے ساتھ طے پایا تھا جس کو دیکھتے ہوئے نامیاتی نمو میں تبدیلیاں اور دیگر عوامل جیسے کہ بڑی صنعتوں کی نمو اور درآمدات میں کمی شامل ہیں تاہم، آئی ایم ایف شاید ایف بی آر کے ہدف میں کمی کی حمایت نہ کرے۔","business"
"139","شوگر ملز ایسوسی ایشن کا مزید چینی برآمد کرنےکا مطالبہ مسترد","https://urdu.geo.tv/latest/386043-","اسلام آباد: حکومت نے شوگر ملز ایسوسی ایشن کی مزید چینی برآمد کرنےکے مطالبے کو مسترد کردیا۔ حکومت نے 21 نومبر تک گنے کی کرشنگ نہ کرنے والی شوگر ملوں کے خلاف کارروائی کا بھی فیصلہ کیا ہے، شوگر ملز کاشتکاروں کی تمام ادائیگیاں کرشنگ سیزن شروع ہونے سے پہلے مکمل کریں گی اور جو ملز کاشتکاروں کے واجبات ادا نہیں کریں گی ان سے برآمد کی پہلے دی گئی اجازت واپس لے لی جائے گی۔ ذرائع کے مطابق پاکستان شوگر ملز ایسوسی ایشن نے مزید چینی برآمد کرنے کی اجازت مانگی تھی شوگر ایڈوائزری بورڈ نے اجازت دینے سے انکار کر دیا کیو نکہ پہلے دی گئی 7 لاکھ 90 ہزار میٹرک ٹن چینی برآمد کرنے کی اجازت میں سے ابھی تک صرف 2 لاکھ میٹرک ٹن چینی برآمد کی گئی ہے۔","business"
"140","ملک میں فروخت ہونے والی 50 فیصد سے زائد سگریٹ اسمگل شدہ ہونے کا انکشاف","https://urdu.geo.tv/latest/386021-","اسلام آباد: پاکستان میں فروخت ہونے والی 50 فیصد سے زائد سگریٹس اسمگل شدہ  اور غیر قانونی ہونے کا انکشاف ہوا ہے۔ ذرائع کے مطابق قانونی سگریٹس کی فروخت میں کمی سے  ٹیکس ریونیو میں سالانہ 300 ارب کا نقصان ہورہا ہے۔ رواں مالی سال کی پہلی سہ ماہی میں ہی قانونی سگریٹس کی فروخت میں 80 کروڑ اسٹک کی کمی ہوئی ہے اور  جولائی تا ستمبر کی فروخت کا حجم 7.1 ارب سے کم ہو کر 6.3 ارب اسٹکس پر آگیا ہے۔ ذرائع کا کہنا ہے کہ رواں سال قانونی سگریٹس کی مارکیٹ سیل میں 4 ارب روپے کی کمی کا خدشہ ہے۔ مارکیٹ ذرائع کے مطابق صرف ایک  برانڈ کی سالانہ فروخت 66 کروڑ سے کم ہوکر 30 کروڑ  روپے پر آگئی ہے۔ ملک میں سگریٹ کے 165 برانڈز  ایف بی آر کے ٹریک اینڈ ٹریس سسٹم کی مہر کے بغیر ہی فروخت ہونے کا انکشاف ہوا ہے۔ ٹیکس ریونیو میں کمی کی بڑی وجہ ٹیکسو ں میں اضافہ ہے، آئندہ مالی سال اسمگل شدہ اور غیرقانونی سگریٹ کی فروخت کی مارکیٹ 50 فیصد سے بڑھ جانے کا امکان ہے۔ ","business"
"141","اسٹاک ایکسچینج میں کاروبار کا مثبت دن: 100 انڈیکس میں 499 پوائنٹس کا اضافہ","https://urdu.geo.tv/latest/386011-","کراچی: پاکستان اسٹاک ایکسچینج میں آج کاروبار کا مثبت دن رہا جہاں 100 انڈیکس میں اضافہ دیکھا گیا۔ آج کاروباری دن کے اختتام پر 100 انڈیکس 499 پوائنٹس کے اضافے سے 92 ہزار 520 پوائنٹس کی ریکارڈ سطح پر بند ہوا۔ آج کاروباری دن میں 100 انڈیکس 508 پوائنٹس کے بینڈ میں رہا۔ بازار میں آج 67 کروڑ شیئرز کے سودے 24 ارب روپے میں طے ہوئے جبکہ مارکیٹ کیپٹلائزیشن 59 ارب روپے اضافے سے 11 ہزار 876 ارب روپے ہے۔ بینک آف انگلینڈ کے فیصلے کے بعد شرح سود 5 فیصد سے کم ہوکر 4.75 فیصد ہوگئی ہے۔ عالمی بازار میں سونے کا بھاؤ 65 ڈالر کم ہوکر 2762 ڈالر فی اونس ہے ","business"
"142","انٹربینک میں ڈالر مہنگا ہوگیا","https://urdu.geo.tv/latest/386010-","انٹر بینک میں آج پاکستانی  روپے کے مقابلے میں ڈالر کی قدر  میں  اضافہ ہوا  ہے۔ اسٹیٹ بینک آف پاکستان کے مطابق  انٹربینک میں آج ڈالر 277.95  روپے پر بند ہوا ہے۔ انٹربینک میں آج ڈالر 6 پیسے مہنگا ہوا ہے۔انٹربینک میں گزشتہ روز ڈالر 277.89 روپے پر بند ہوا تھا۔ دوسری جانب اوپن مارکیٹ میں ڈالر 9 پیسے مہنگا ہو کر 278.88 روپےکا ہے۔","business"
"143","برطانیہ کا شرح سود میں کمی کا اعلان","https://urdu.geo.tv/latest/386006-","بینک آف انگلینڈ نے شرح سود میں 0.25 فیصد کمی کا اعلان کیا ہے۔ بینک آف انگلینڈ کی مانیٹری پالیسی کمیٹی کے 9 میں سے 8 اراکین نے شرح سود میں کمی کے فیصلے کی حمایت کی۔ بینک آف انگلینڈ کے فیصلے کے بعد شرح سود 5 فیصد سے کم ہوکر 4.75 فیصد ہوگئی ہے۔ یہ رواں سال کے دوران شرح سود میں کی جانے والی دوسری کمی ہے۔ اس سے قبل اگست 2024 میں شرح سود میں 0.25 فیصد کمی کی گئی تھی جو کہ 2020 کے بعد پہلی بار کی گئی تھی۔ مانیٹری پالیسی کمیٹی کے مطابق شرح سود میں کمی کا فیصلہ مہنگائی کی سطح میں کمی کو مدنظر رکھ کر کیا گیا۔ برطانیہ میں ستمبر 2024 میں مہنگائی بڑھنےکی شرح 1.7 فیصد رہی۔ 2021 کے بعد پہلی باربرطانیہ میں مہنگائی کی شرح 2 فیصد کے ہدف سے نیچےآئی۔ کمیٹی کا کہنا تھا کہ اگر مہنگائی کی شرح مستحکم رہی تو شرح سود میں مزید کمی کی جاسکتی ہے۔ مگر بینک آف انگلینڈ نے کہا کہ 2025 میں مہنگائی کی شرح میں معمولی اضافے کا امکان ہے اور وہ 2.75 فیصد تک پہنچ سکتی ہے۔","business"
"144","سونے کی قیمت میں بڑے اضافے کے بعد حیران کن کمی، فی تولہ کتنے کا ہوگیا؟","https://urdu.geo.tv/latest/385977-","کراچی: ملک بھر میں سونے کی قیمت میں بڑے اضافے کے بعد حیران کن کمی دیکھی گئی ہے۔ آل پاکستان جیمز اینڈ جیولر ایسوسی ایشن کے مطابق ملک بھر میں سونے کی قیمت میں  5 ہزار 400 روپے کی کمی ہوئی ہے۔ ایسوسی ایشن کے مطابق فی تولہ سونے کی قیمت 5400 روپے کم ہوکر 2 لاکھ 76 ہزار 800 روپے ہو گئی ہے، اسی طرح 10 گرام سونے کا بھاؤ 4630 روپے کم ہوکر 2 لاکھ 37 ہزار 311 روپے ہے۔ دوسری جانب عالمی بازار میں سونے کا بھاؤ 65 ڈالر کم ہوکر 2762 ڈالر فی اونس ہے۔ ملک میں 10 گرام سونے کی قیمت 429 روپے کمی کے بعد 2 لاکھ 42 ہزار 798 روپے ہے۔ عالمی بازار میں سونے کا بھاؤ 10 ڈالر کم ہو کر 2727 ڈالر فی اونس ہے ","business"
"145","یوٹیلیٹی اسٹورز پر چینی کی قیمت میں کمی کردی گئی","https://urdu.geo.tv/latest/385946-","اسلام آباد: یوٹیلیٹی اسٹورز کارپوریشن نے چینی کی قیمت میں کمی کردی۔ ذرائع کے مطابق یوٹیلیٹی اسٹورز کارپوریشن نے چینی 13روپے فی کلو سستی کردی جس کے بعد یوٹیلیٹی اسٹورز پر چینی کی نئی قیمت 140 روپے فی کلو مقرر کی گئی ہےجس کا اطلاق فوری طور پر ہوگا۔ ذرائع نے بتایا کہ اب تک یوٹیلیٹی اسٹورز پر چینی 153 روپے فی کلو مل رہی تھی، یوٹیلیٹی اسٹورز نے شوگر ملز سے چینی کی قیمت کم کرنے کی درخواست کی تھی، شوگر ملز مالکان نے فروخت کی گئی چینی پریوٹیلیٹی اسٹورز کو 17 روپے فی کلو کمی کی، شوگر ملز مالکان سے ری بیٹ لینے کے بعد یوٹیلیٹی اسٹورز نے چینی سستی کی۔ ذرائع کا کہنا ہےکہ یوٹیلیٹی اسٹورز نے 12 ہزار میٹرک ٹن چینی کی خریداری کی تھی جو 137 روپے فی کلو کے حساب سے خریدی گئی تھی جب کہ اخراجات ملا کر کارپوریشن کو چینی تقریباً 152روپے فی کلو میں پڑی تھی۔","business"
"146","پاکستان پر منی بجٹ لانے کیلئے دباؤ بڑھ گیا، آئی ایم ایف مشن آئندہ ہفتے آئے گا","https://urdu.geo.tv/latest/385928-","اسلام آباد: عالمی مالیاتی ادارے کی جانب سے دیے گئے اہداف پورے نہ ہونے پر آئی ایم ایف کا مددگار مشن منی بجٹ لانے پر حکومت سے مذاکرات کرنے کیلئے آئندہ ہفتے پاکستان کا دورہ کرے گا۔ پاکستان کی جانب سے اہداف کے حصول میں ناکامی کے بعد منی بجٹ لانے کیلئے دباؤ بڑھ گیا ہے، مالی سال کے پہلے 6 ماہ (جولائی-دسمبر) میں 321ارب روپے کے ٹیکس خسارےکا امکان ہے جس کے بعد  آئی ایم ایف نے اگلے ہفتے اپنا ہنگامی مشن پاکستان بھیجنے کا فیصلہ کیا ہے تاکہ مذاکرات کیے جائیں اور منی بجٹ کے نفاذ کے ذریعے اصلاحات کے لیے زور دیا جائے۔ آئی ایم ایف کی اسٹاف ٹیم ناتھن پورٹر کی سربراہی میں 11 نومبر سے 15 نومبر تک معاشی صورتحال کا جائزہ لینے کے لیے پاکستان کا دورہ کرے گی، ٹیم پاکستان میں آئی ایم ایف قرض پروگرام کا بھی جائزہ لے گی جب کہ ایف بی آر کی جانب سے رواں مالی سال کے ابتدائی 4 ماہ کے دوران جمع کیے جانے والے ٹیکس ریونیو کے ہدف میں شارٹ فال کا بھی جائزہ لے گی۔ ایف بی آر  نے ٹیکس اہداف  پر نظرثانی درخواست  آئی ایم ایف سے مسترد ہونےکی  خبر کی تردید کردی ذرائع کا بتانا ہے کہ آئی ایم ایف وفد کے اس اچانک دورے کا فیصلہ بنیادی طور پر اس وجہ سے کیا گیا کہ پاکستانی حکام حالیہ دنوں میں منعقدہ ورچوئل میٹنگز کے ذریعے آئی ایم ایف کو اصلاحاتی ارادے پر قائل کرنے میں ناکام رہے۔ ذرائع کے مطابق مذاکرات کے دوران آئی پی پیز کے ساتھ ہونیوالے مذاکرات، سرکلر ڈیبٹ مینجمنٹ پلان کے علاوہ پی آئی اے اور ڈسکوز سمیت دیگر سرکاری اداروں کی نجکاری کا بھی جائزہ لیا جائے گا جب کہ ٹیکس ریونیو ہدف کے حصول کےلیے منی بجٹ سمیت ممکنہ اقدامات پر تبادلہ خیال بھی کیا جائے گا۔ تاہم، آئی ایم ایف کے قریبی ذرائع نے تصدیق کی کہ یہ کوئی جائزہ مشن نہیں ہے کیونکہ آئی ایم ایف فروری-مارچ 2025 تک انتظار نہیں کرسکتا جب بجٹ کے اقدامات کے ذریعے اصلاحات کرنا ممکن نہ ہو، اسی لیے یہ ایک ہنگامی مشن ہے اور غیر معمولی ہے۔","business"
"147","کراچی کے سوا باقی ملک کیلئے بجلی سستی ہوگئی","https://urdu.geo.tv/latest/385886-","اسلام آباد:کراچی کے سوا باقی ملک کے لیے بجلی سستی کردی گئی۔ نیشنل الیکٹرک پاور ریگولیٹری اتھارٹی (نیپرا) نے ایک ماہ کے لیے بجلی سستی کرنےکا نوٹیفکیشن جاری کردیا ہے۔ نیپرا نے بجلی ایک روپے 28 پیسے فی یونٹ سستی کرنےکا اعلان کیا ہے۔ نیپرا کے مطابق  بجلی کی قیمت میں کمی ستمبر 2024 کی  ایڈجسٹمنٹ میں کی گئی ہے۔ نوٹیفکیشن کے مطابق بجلی صارفین کو قیمت میں کمی کا ریلیف نومبر کے  بلز میں ملے گا۔ نوٹیفکیشن میں بتایا گیا ہےکہ بجلی کی قیمت میں کمی کا اطلاق کے الیکڑک صارفین پر نہیں ہوگا۔ کراچی کے شہریوں کیلئے اگست کی فیول پرائس ایڈجسٹمنٹ  کے تحت  بجلی مہنگی کی گئی ہے: نوٹیفکیشن جاری رخواست رواں مالی سال کی پہلی سہ ماہی ایڈجسٹمنٹ کی مد میں جمع کرائی گئی ہے ","business"
"148","پاکستان اسٹاک ایکسچینج کا 100 انڈیکس آج نیا ریکارڈ بنا کر منفی رجحان پر بند","https://urdu.geo.tv/latest/385805-","پاکستان اسٹاک ایکسچینج کا 100 انڈیکس آج نیا ریکارڈ  بنا کر  منفی رجحان پر بند ہوا ہے۔ پاکستان اسٹاک ایکسچینج میں کاروبار کا آغاز مثبت رجحان سے ہوا اور ایک موقع پر تاریخ کی بلند ترین سطح 92 ہزار 966 بنائی لیکن اس کے بعد کاروبار  کے اختتام تک انڈیکس میں کمی کا سلسلہ رہا جو 282 پوائنٹس کمی سے 92 ہزار 21 پر اختتام پذیر ہوا ہے۔ آج بازار میں 88 کروڑ 91 لاکھ شیئرز کے سودے ہوئے جن کی مالیت 30 ارب 47 کروڑ روپے سے زائد رہی۔ مارکیٹ کیپٹلائزیشن 42 ارب روپے کم ہوکر 11 ہزار 816 ارب روپے ہے۔ واضح رہے کہ گزشتہ روز بھی 100  انڈیکس 366 پوائنٹس اضافے سے 92 ہزار 304 کی بلند ترین سطح پر بند ہوا تھا جب کہ کاروباری دن کی بلند ترین سطح 92 ہزار  514 پوائنٹس تھی۔ بندش سے قبل 100 انڈیکس نے کاروباری دن کی بلند ترین سطح 92 ہزار  514  بنائی اعداد و شمار کے مطابق 100 انڈیکس اکتوبر میں 7852 پوائنٹس اضافے سے 88 ہزار 966 پوائنٹس پر بند ہوا۔ ","business"
"149","انٹربینک میں ڈالر کی قیمت میں اضافہ","https://urdu.geo.tv/latest/385877-","انٹربینک تبادلہ میں ڈالر 5 پیسے مہنگا ہوا ہے۔ اسٹیٹ بینک آف پاکستان کے مطابق انٹربینک تبادلہ میں کاروبار کے اختتام پر ڈالر کا بھاؤ 277  روپے 89 پیسے ہے۔ انٹربینک میں گزشتہ روز ڈالر 277 روپے 84 پیسے پر بند ہوا تھا۔ آج انٹربینک میں ڈالرکا بھاؤ 5 پیسے بڑھا ہے۔","business"
"150","ملک بھر میں سونے کی قیمت میں کمی","https://urdu.geo.tv/latest/385867-","کراچی: ملک بھر میں سونے کی قیمت میں کمی دیکھی گئی ہے۔ آل پاکستان جیمز اینڈ جیولر ایسوسی ایشن کے مطابق ملک میں فی تولہ سونے کی قیمت میں  ایک ہزار روپے کی کمی ہوئی ہے۔ ایسوسی ایشن کے مطابق سونا فی تولہ ہزار روپے کم ہونے کے بعد 2 لاکھ 82 ہزار 200 روپے کا ہوگیا ہے۔ دوسری جانب عالمی بازار میں سونے کا بھاؤ 10 ڈالر کم ہو کر 2727 ڈالر فی اونس ہے۔ ملک میں 10 گرام سونے کی قیمت 429 روپے کمی کے بعد 2 لاکھ 42 ہزار 798 روپے ہے۔ 10 گرام سونے کی قیمت 600 روپے اضافے کے بعد 2 لاکھ 43 ہزار 227 روپے ہوگئی ہے ","business"
"151","بجلی صارفین پر 8 ارب 71کروڑ روپے کا بوجھ ڈالنے کی درخواست جمع","https://urdu.geo.tv/latest/385813-","اسلام آباد: بجلی کی قیمتوں میں اضافے کی ایک اور درخواست نیپرا میں جمع کروادی گئی جس سے صارفین پر اربوں روپے کا بوجھ پڑے گا۔ جیو نیوز کے مطابق بجلی تقسیم کار کمپنیوں نے بجلی کی قیمتوں میں اضافے کے لیے درخواست نیپرا میں جمع کروا دی جس سے بجلی صارفین پر 8 ارب 71کروڑ روپے کا بوجھ پڑے گا۔ کمپنیوں کی جانب سے درخواست رواں مالی سال کی پہلی سہ ماہی ایڈجسٹمنٹ کی مد میں جمع کرائی گئی ہے  جس پر سماعت 20 نومبر کو ہوگی۔ نیپرا دستاویز کے مطابق کیپیسٹی چارجز کی مد میں 8 ارب 6 کروڑ روپے، آپریشنز اینڈ میٹیننس کی مد میں ایک ارب 25 کروڑ روپے مانگے گئے ہیں جب کہ سسٹم چارجز اور مارکیٹ آپریشنز فیس مد میں ایک ارب 65 کروڑ روپے کی درخواست ہے۔ دستاویزات میں بتایا گیا ہے کہ بجلی ترسیلی و تقسیمی نقصانات کی مد میں سوا دو ارب روپے کی بچت ہوئی۔ حکام کے مطابق نیپرا کی جانب سے درخواست منظوری کی صورت میں اطلاق کے الیکٹرک صارفین پر بھی ہوگا۔","business"
"152","ایف بی آر کا تاجر دوست اسکیم میں بڑی تبدیلیوں کا عندیہ، بڑے دکانداروں کیخلاف کارروائیاں ہونگی","https://urdu.geo.tv/latest/385804-","اسلام آباد: فیڈرل بورڈ آف ریونیو (ایف بی آر) تاجر دوست اسکیم میں بڑی تبدیلیاں لانے کا عندیہ دے رہا ہے۔ ادارہ چھوٹے خوردہ فروشوں یا تاجروں سے ٹیکس وصول کرنے کے بجائے معتبر معلومات کی بنیاد پر بڑے خوردہ فروشوں کے خلاف کارروائیاں شروع کرے گا۔ ایف بی آر اب ریٹرنز، ڈیٹا سکیورٹی اور کمرشل بجلی کی کھپت کے ڈیٹا کے تجزیے کی بنیاد پر بڑے ریٹیلرز ، دکانداروں/ تاجروں کو رجسٹر کرے گا اور فی دکان/ ریٹیل آؤٹ لیٹ پر فکسڈ ٹیکس کی موجودہ پالیسی کو معطل کر دے گا۔ اس پالیسی پر نظرثانی کی آئی ایم ایف نے توثیق کی ہے یا نہیں یہ سب سے بڑا سوالیہ نشان ہوگا کیونکہ تاجر دوست اسکیم مطلوبہ محصول وصول کرنے میں بری طرح ناکام رہی ہے۔ پہلی سہ ماہی میں ہدف 10 ارب روپے رکھا گیا تھا اور دوسری سہ ماہی (اکتوبر-دسمبر) کی مدت کے لیے ٹی ڈی ایس کی وصولی 23.4 ارب روپے تک جانے کا ہدف تھا۔ ایف بی آر نے رواں مالی سال کے دوران ٹی ڈی ایس کے ذریعے 50 ارب روپے کی وصولی کےلئے آئی ایم ایف سے اتفاق کیا ہے۔","business"
"153","سونے کی قیمت میں اضافے کے بعد دوبارہ کمی ہوگئی","https://urdu.geo.tv/latest/385758-","کراچی: ملک میں سونے کی قیمت میں اضافے کے بعد دوبارہ کمی آگئی۔ آل پاکستان جیمز اینڈ جیولرز ایسوسی ایشن کے مطابق ملک میں فی تولہ سونے کی قیمت میں 500 روپے کی کمی آگئی ہے۔ اس کمی کے بعد ملک میں فی تولہ سونے کی قیمت 2 لاکھ 83 ہزار 200 روپے ہے۔ ملک میں 10 گرام سونے کی قیمت 429 روپے کمی کے بعد 2 لاکھ 42 ہزار 798 روپے ہے۔ ایسوسی ایشن کے مطابق عالمی بازار میں سونے کی قیمت 5 ڈالر کم ہوکر 2 ہزار 737 ڈالر فی اونس ہے۔ 10 گرام سونے کی قیمت 600 روپے اضافے کے بعد 2 لاکھ 43 ہزار 227 روپے ہوگئی ہے بندش سے قبل 100 انڈیکس نے کاروباری دن کی بلند ترین سطح 92 ہزار  514  بنائی ","business"
"154","روپےکے مقابلے میں ڈالر کی قدر میں اضافہ ہوگیا","https://urdu.geo.tv/latest/385760-","انٹربینک میں ڈالر 5  پیسے  اور  اوپن مارکیٹ میں 3 پیسے مہنگا ہوا ہے۔ اسٹیٹ بینک آف پاکستان کے مطابق انٹربینک تبادلہ میں ڈالرکا بھاؤ 277 روپے 84 پیسے پر بند ہوا ہے۔ انٹربینک  میں گزشتہ روز  ڈالر 277 روپے 79 پیسے پر بند ہوا تھا۔ انٹربینک میں ڈالر کا بھاؤ 5 پیسے مہنگا ہوا ہے جب کہ اوپن مارکیٹ میں ڈالرکا بھاؤ 3 پیسے اضافے سے 278 روپے 74 پیسے ہے۔","business"
"155","پاکستان اسٹاک ایکسچینج کا 100 انڈیکس 92 ہزار 304کی بلند ترین سطح پر بند","https://urdu.geo.tv/latest/385757-","پاکستان اسٹاک ایکسچینج  میں آج کاروبار کا مثبت دن رہا اور 100 انڈیکس 366 پوائنٹس اضافے سے 92 ہزار 304 کی بلند ترین سطح پر بند ہوا۔ بندش سے قبل 100 انڈیکس نے کاروباری دن کی بلند ترین سطح 92 ہزار  514  بنائی۔ کاروباری دن میں 100 انڈیکس نے نئی بلند ترین سطح  92 ہزار 514  بنائی ہے۔ بازار  میں آج 75 کروڑ شیئرز کے سودے ہوئے۔ شیئرز بازار کے کاروبار کی مالیت 32 ارب روپے رہی۔ مارکیٹ کیپٹلائزیشن 49 ارب روپے بڑھ کر 11858 ارب روپے ہے۔","business"
"156","نیپرا نے کراچی والوں کیلئے بجلی مزید مہنگی کردی ","https://urdu.geo.tv/latest/385721-","نیشنل الیکٹرک پاور ریگولیٹری اتھارٹی (نیپرا) نے کراچی کے شہریوں کیلئے بجلی مہنگی کردی۔ نیپرا کی جانب سے کراچی کے شہریوں کے لیے 40 پیسے فی یونٹ  بجلی مہنگی ہونے کا نوٹیفیکشن بھی جاری کردیا گیا ہے۔ نوٹیفکیشن کے مطابق کراچی کے شہریوں کیلئے اگست کی فیول پرائس ایڈجسٹمنٹ  کے تحت  بجلی 40 پیسے فی یونٹ مہنگی کی گئی ہے۔ نیپرا نوٹیفکیشن  میں بتایا گیا ہے کہ  کےالیکٹرک صارفین سے وصولی جنوری کے بلوں میں کی جائے گی جب کہ  ماہانہ 100 یونٹ تک بجلی استعمال کرنے والے لائف لائن صارفین اضافے کا اطلاق  نہیں ہوگا۔","business"
"157","ای سی سی نے محکمہ اطلاعات سمیت دیگر کو ایس سی او کانفرنس کےاخراجات لوٹانے سے منع کردیا","https://urdu.geo.tv/latest/385666-","اقتصادی رابطہ کمیٹی (ای سی سی) نے وزارت اطلاعات، سی ڈی اے اور وزارت داخلہ کی جانب سے شنگھائی تعاون تنظیم (ایس سی او) کانفرنس کے دوران اسلام آباد کو خوب صورت بنانے کی مد میں اضافی فنڈ  جاری کرنے سے منع کردیا۔ شنگھائی تعاون تنظیم کے اجلاس کے دوران دارالحکومت کو خوبصورت اور پر تشدد احتجاج کے دوران کیمروں کی مرمت اور امنِ  عامہ سے نمٹنے کیلئے وزارت اطلاعات و نشریات، داخلہ اور سی ڈی اے کی طرف سے اضافی فنڈز کی درخواستیں مسترد کرتے ہوئے ان وزارتوں سے کہا گیا ہے کہ وہ اپنے بجٹ سے ادائیگیاں کریں، اگر پھر ضرورت ہو تو تکنیکی گرانٹ جاری کی جا سکتی ہے۔ وزارت خزانہ کی طرف سے جاری کردہ اعلامیے کے مطابق وزیر خزانہ محمد اورنگزیب کی زیر صدارت ای سی سی اجلاس میں  بتایا گیا کہ وزارت اطلاعات نے ایس سی او کے اخراجات کیلئے 9 کروڑ 58 لاکھ اور ڈیجیٹل انیشئیٹو کیلئے 53 کروڑ 61 لاکھ روپے مانگے  گئےتھے۔ ای سی سی کو بتایا گیا کہ وزارت اطلاعات نے ایس سی او کے اخراجات احتجاج کے دوران امنِ عامہ اور کیمروں کی مرمت کیلئے وزارت داخلہ اپنے بجٹ سے اخراجات کیے، وزارت کی جانب سے اخراجات کی مد میں 65 کروڑ روپے مانگے  گئےتھے۔ ای سی سی  نے سی ڈی اے کو ایس سی او اجلاس اور شہر کی خوبصورتی پر اٹھنے والے اخرجات کیلئے 2 ارب 70کروڑ روپے کے اخراجات  کی تھرڈ پارٹی  سے تصدیق کروا کر سمری دوبارہ لانے کی ہدایت کی۔ ای سی سی کے اجلاس میں خیبرپختونخوا کو پشاور ہائی کورٹ کے فیصلے کی روشنی میں چینی برآمد کرنے کے فیصلے کو برقرار رکھتے ہوئے کہا گیا کہ ملک میں کافی مقدار میں چینی موجود ہے۔ اجلاس میں وزارت ہاؤسنگ کی طرف سے سرنڈر کئے 15 کروڑ 19 لاکھ روپے سپریم کورٹ کی عمارات کی تعمیر کیلئے جاری کرنے کی منظوری دی گئی۔ پی ایس او کو پیٹرولیم مصنوعات آزربائیجان کی کمپنی صوکار کو سپلائی کرنے کی منظوری بھی دی گئی۔ ای سی سی اجلاس میں توانائی کے شعبے میں گردشی قرض اور ادائیگیوں میں کمی کیلئے منصوبے کی منظوری دی گئی۔ ای سی سی  میں دالوں اور مرغی کی قیمت میں اضافے پر تشویش کا اظہار کرتے ہوئے پرائس مانیٹرنگ کمیٹی کو وزارت خوراک اور صوبوں سے مل کر صورتحال کا جائزہ لینے اور مہنگائی میں کمی کا فائدہ صارفین کو پہنچانے کی ہدایت کی گئی۔ ","business"
"158","انٹربینک میں ڈالر کی قدر میں معمولی اضافہ","https://urdu.geo.tv/latest/385622-","انٹربینک  میں آج  ڈالر پاکستانی روپےکے مقابلے میں 9 پیسے مہنگا ہوا ہے۔ اسٹیٹ بینک آف پاکستان کے مطابق انٹربینک تبادلہ میں کاروبار  کے اختتام پر ڈالر کا بھاؤ  277  روپے 79 پیسے ہے۔ انٹربینک میں گزشتہ روز ڈالر 277 روپے 70 پیسے پر بند ہوا تھا۔ انٹربینک میں ڈالر کا بھاؤ آج 9 پیسے بڑھا ہے۔ دوسری جانب اسٹیٹ بینک نے مانیٹری پالیسی جاری کردی ہے اور آئندہ 2 ماہ کے لیے شرح سود میں ڈھائی فیصد کمی کی گئی ہے۔ اسٹیٹ بینک کے مطابق  زری پالیسی کمیٹی نے اپنے آج کے اجلاس میں پالیسی ریٹ کو 250 بیسز پوائنٹس کم کرکے 15 فیصد کرنے کا فیصلہ کیا۔","business"
"159","مانیٹری پالیسی جاری، اسٹیٹ بینک نے شرح سود میں ڈھائی فیصد کمی کردی","https://urdu.geo.tv/latest/385615-","  اسٹیٹ بینک نے مانیٹری پالیسی جاری کردی اور آئندہ دو ماہ کیلئے شرح سود میں ڈھائی فیصد کمی کردی۔ اسٹیٹ بینک کے مطابق  زری پالیسی کمیٹی نے اپنے آج کے اجلاس میں پالیسی ریٹ کو 250 بیسز پوائنٹس کم کرکے 15 فیصد کرنے کا فیصلہ کیا۔ اسٹیٹ بینک کا کہنا ہے کہ مہنگائی توقع سے زیادہ تیزی سے کم ہوئی ہے اور اکتوبر میں اپنے وسط مدتی ہدف کے قریب پہنچ گئی ہے، آئی ایم ایف بورڈ نے پاکستان کے نئے پروگرام کی منظوری دی جس سے غیر یقینی کیفیت کم ہوئی ہے اور مجوزہ بیرونی رقوم کی آمد کے امکانات بہتر ہوئے ہیں۔ اسٹیٹ بینک کے اعلامیے کے مطابق اسٹیٹ بینک نے پالیسی ریٹ کم کرکے17.5فیصد کردیا ہے۔ اسٹیٹ بینک نے بتایاکہ اکتوبر میں کیے گئے سرویز سے صارفین اور کاروباری اداروں دونوں کے اعتماد میں بہتری اور مہنگائی کی توقعات میں کمی ظاہر ہوئی، پہلے چار ماہ کے دوران ٹیکس وصولی ہدف سے کم رہی۔ اسٹیٹ بینک کے مطابق موجودہ شرح سے معاشی استحکام کو تقویت ملے گی اور پائیدار بنیاد پر معاشی نمو حاصل کرنے میں مدد ملے گی۔ دوسری جانب وزیراعظم شہباز شریف کا کہنا تھاکہ اسٹیٹ بینک نے بھی شرح سود میں 250 پوائنٹس کی کمی کردی، 250 پوائنٹس کی کمی سے شرح سود 17.5 سے 15 فیصد پر آنا خوش آئند ہے۔ انہوں نے کہا کہ شرح سود میں کمی سے کاروباری سرگرمیاں، برآمدات اور روزگارکے مواقع بڑھیں گے۔ خیال رہے کہ اس سے قبل ستمبر میں بھی اسٹیٹ بینک آف پاکستان نے شرح سود میں 2 فیصد کمی کی تھی جس کے بعد شرح سود 17.5فیصد تھی۔","business"
"160","ملک میں سونےکی قیمت میں اضافہ ہوگیا","https://urdu.geo.tv/latest/385613-","ملک میں آج سونےکی فی تولہ قیمت میں اضافہ ہوا ہے۔ آل پاکستان جیمز اینڈ جیولر ایسوسی ایشن کے مطابق ملک میں ایک تولہ سونےکا بھاؤ 700 روپے اضافے کے بعد  2 لاکھ 83  ہزار 700 روپے ہے۔ 10 گرام سونے کی قیمت 600 روپے اضافے کے بعد 2 لاکھ 43 ہزار 227 روپے ہوگئی ہے۔ ایسوسی ایشن کے مطابق عالمی بازار  میں سونے کا بھاؤ 7 ڈالر اضافے سے 2735 ڈالر فی اونس ہے۔","business"
"161","پی ایس ایکس 100 انڈیکس نے 92 ہزار کی نئی تاریخی حد کو چھو لیا","https://urdu.geo.tv/latest/385588-","پاکستان اسٹاک ایکسچینج 100 انڈیکس نے 92 ہزار کی نئی تاریخ ساز حد عبور کر لی۔ کاروباری ہفتے کے پہلے روز پاکستان اسٹاک ایکسچینج 100 انڈیکس میں کاروبار کے آغاز سے ہی مثبت آغاز دیکھنے میں آیا اور انڈیکس نے 92 ہزار کی نئی عبوری حد کو چھو لیا۔ ایک موقع پر 100 انڈیکس 92 ہزار 159 کی سطح پر ٹریڈ کرتا دیکھا گیا۔ کاروبار کے اختتام پر 100 انڈیکس 1078 پوائنٹس اضافے سے 91 ہزار 938 پر بند ہوا۔ آج 58 کروڑ 95 لاکھ شیئرز کے سودے ہوئے۔ شیئرز بازار کے کاروبار کی مالیت 29 ارب 95 کروڑ  روپے رہی۔ مارکیٹ کیپٹلائزیشن 101 ارب روپے اضافے سے 11809 ارب روپے رہی۔ گزشتہ کاروباری ہفتے کے آخری روز 100 انڈیکس میں کاروبار کا اختتام 1893 پوائنٹس اضافے سے 90 ہزار 859 پوائنٹس پر ہوا تھا۔ آج کاروباری دن میں 100 انڈیکس 2280 پوائنٹس کے بینڈ میں رہا۔ اعداد و شمار کے مطابق 100 انڈیکس اکتوبر میں 7852 پوائنٹس اضافے سے 88 ہزار 966 پوائنٹس پر بند ہوا۔ ","business"
"162","ایران اسرائیل تناؤ، عالمی منڈی میں خام تیل کی قیمتوں میں کتنا اضافہ ہوا؟","https://urdu.geo.tv/latest/385575-","ایران اور اسرائیل کے درمیان تناؤ کی وجہ سے عالمی منڈی میں خام تیل کی قیمتوں میں ہو گیا۔ عالمی منڈی میں خام تیل کی قیمتوں میں 1.5 فیصد تک اضافہ ہوا ہے، برطانوی خام تیل برینٹ آئل کی قیمت فروخت 74 ڈالرز فی بیرل کی سطح پر پہنچ گئی جب کہ امریکی خام تیل ڈبلیو ٹی آئی کی 70 ڈالرز فی بیرل میں فروخت جاری ہے۔ گیس 2 ڈالرز 47 سینٹس فی ایم ایم بی ٹی یو میں فروخت ہو رہی ہے: خبر ایجنسی دوسری جانب  ایران نے خطے کے ممالک کو بتا دیا ہے کہ وہ اسرائیل پر ایک جارحانہ انداز میں حملہ کرنے کی تیاری کررہا ہے۔ امریکی اخبار وال اسٹریٹ جرنل کی رپورٹ کے مطابق تہران نے خطے کے سفارت کاروں کو بتایا ہے کہ وہ اسرائیل پر مزید طاقتور جنگی ہتھیار استعمال کرنے کی منصوبہ بندی کررہا ہے۔ ایران کا یہ پیغام ایک ایسے وقت میں سامنے آیا ہے جب امریکا نے ایران کو تنبیہ کی ہے کہ اسرائیل پر جوابی ردِعمل کی صورت میں اسرائیل کو جوابی کارروائی سے نہیں روک سکیں گے۔","business"
"163","فیڈریشن آف پاکستان چیمبرز آف کامرس اینڈ انڈسٹری کی پی آئی اے خریدنےکی پیشکش","https://urdu.geo.tv/latest/385461-","تاجروں اور صنعت کاروں کی سب سے بڑی تنظیم فیڈریشن آف پاکستان چیمبرز آف کامرس اینڈ انڈسٹری (ایف پی سی سی آئی) نے پی آئی اے خریدنےکی پیشکش کردی۔ لاہور میں صنعت کاروں کے ساتھ پریس کانفرنس  کرتے ہوئے سابق نگران وفاقی وزیرگوہر اعجاز  نےکہا کہ  ایک اعشاریہ ایک  ٹریلین  روپے ہر سال آئی پی پیز کو دیے جاتے ہیں، 35 روپے کی بجلی میں 12 روپے کپیسٹی پیمنٹ ہے، ان  پاور پلانٹس نے 14 سال پاکستان کا خون چُوسا ، معیشت ٹھیک چل رہی ہے، مگر بیشتر  پالیسیاں ٹھیک نہیں۔ نجکاری کمیشن نے  پی آئی اے کی کم از کم قیمت 85 ارب 3 کروڑ  روپے رکھی تھی گوہر اعجاز  نےکہا کہ پی آئی اے کی نجکاری کا عمل جاری رہنا چاہیے، ایس آئی ایف سی پانچوں بڈرز کو بلائے اور ان کے اعتراضات سنے، اگر کوئی پی آئی اے نہیں خریدتا تو ایف پی سی سی آئی اسے خریدنے کے لیے کنسورشیم کا اعلان کرتی ہے۔ معروف صنعت کار  ایس ایم تنویر  نےکہا کہ گزشتہ سال زراعت میں گروتھ 6 اعشاریہ6 فیصد تھی،آج زراعت تنزلی کا شکار  ہے، صرف 70 کروڑ کے لیے ملک کے ٹاپ 50 ایکسپورٹرز   پر  چھاپے مارے گئے، انڈسٹری بند ہو رہی ہے،  جو چل رہی اسے تنگ نہ کیا جائے۔ دیگر صنعت کاروں کا کہنا تھا کہ توانائی کی قیمتوں کی وجہ سے صنعتیں بند اور سرمایہ بیرون ملک منتقل ہو رہا ہے،حکومت ہوش کے ناخن لے۔ گزشتہ روز پی آئی اےکی خریداری کے لیے واحد بولی دہندہ کمپنی نے رقم میں اضافے سے انکار کردیا تھا ا گر ایسا ہو جائے تو ملک کو ایک اچھی ائیر لائن میسر آئےگی،  نواز شریف ","business"
"164","ٹیکس اہداف میں ناکامی: آئی ایم ایف نے منی بجٹ کا مطالبہ کردیا","https://urdu.geo.tv/latest/385383-","اسلام آباد: عالمی مالیاتی ادارے (آئی ایم ایف) نے منی بجٹ کا مطالبہ کردیا۔ ایف بی آر ذرائع کے مطابق آئی ایم ایف نے ٹیکس اہداف میں ناکامی پر شارٹ فال پورا کرنے کے لیے منی بجٹ کا مطالبہ کیا ہے۔ ذرائع کا کہنا ہےکہ ورچوئل بات چیت کے دوران ایف بی آر کی ٹیکس اہداف پر نظرثانی کی درخواست بھی مسترد کردی گئی ہے۔ ایف بی آر ذرائع نے بتایا کہ ٹیکس شارٹ فال کے باعث دوسری قسط میں مشکلات کا سامنا کرنا پڑسکتا ہے اور آئندہ مہینوں کے شارٹ فال کا تخمینہ لگا کر 500  ارب کا منی بجٹ آسکتا ہے۔ْ دوسری جانب ایف بی آر  نے ٹیکس اہداف  پر نظرثانی درخواست  آئی ایم ایف سے مسترد ہونےکی  خبر کی تردید کردی۔ ایف بی آر کا کہنا ہےکہ  ٹیکس اہداف  پر نظرثانی  معاملے پر آئی ایم ایف سےکوئی ملاقات نہیں ہوئی۔ ایف بی آر کے مطابق  آئی ایم ایف سے ورچوئل اور  دیگر ملاقاتوں میں یہ معاملہ کبھی ایجنڈے پر نہیں  رہا،  ایسی تمام خبریں غلط اور بے بنیاد ہیں۔ اکتوبر میں ایف بی آر نے ہدف سے 101ارب روپے کم ٹیکس اکٹھا کیا:ذرائع آئی ایم ایف نے مالی سال  25-2024 کے لیے افراط زر کا تخمینہ 12.7 فیصد لگایا تھا جسے نظرثانی کے بعد 9.5 فیصد کردیا گیا: اعلامیہ ","business"
"165","سونے کی فی تولہ قیمت میں مسلسل تیسرے روز بھی کمی ہوگئی","https://urdu.geo.tv/latest/385421-","ملک میں سونے کی فی تولہ قیمت میں کمی ہوگئی۔ آل پاکستان جیمز اینڈ جیولر ایسوسی ایشن کے مطابق ملک میں ایک تولہ سونے کا بھاؤ 1700 روپے کم ہوگیا جس کے بعد  فی تولہ قیمت 2 لاکھ 83 ہزار روپے ہے۔ 10 گرام سونے کی قیمت 1457 روپے کم ہو کر 2 لاکھ 42 ہزار627 روپے ہوگئی۔ عالمی صرافہ بازار میں سونےکا بھاؤ 17 ڈالر کم ہو کر 2735 ڈالر فی اونس ہے۔","business"
"166","پاکستان میں مہنگائی 4 سال کی کم ترین سطح پر","https://urdu.geo.tv/latest/385371-","اسلام آباد: پاکستان کی افراط زر 4 سال کی کم ترین سطح پر لیکن دباؤ برقرار، تجزیہ کاروں کا کہنا ہے کہ شرح میں کٹوتی کی ضرورت، طویل بلند شرح سود ترقی کو روک سکتی ہے۔ تفصیلات کے مطابق اکتوبر 2024 میں پاکستان کی افراط زر کی شرح ستمبر میں 6.93 فیصد سے تھوڑا سا بڑھ کر 7.17 فیصد ہو گئی لیکن یہ ایک سال پہلے کی 26.89 فیصد کی سطح سے بالکل مختلف ہے۔ یہ رجحان تقریباً چار سالوں میں سب سے کم افراط زر اور سنگل ہندسوں کی افراط زر کے مسلسل تیسرے مہینے کی نشاندہی کرتا ہے۔ پاکستان بیورو آف شماریات کے مطابق مالی سال کے پہلے چار ماہ کے لیے مہنگائی اوسطاً 8.67 فیصد رہی جو کہ گزشتہ سال کی اسی مدت کے 28.45 فیصد سے تیزی سے کم ہے۔ ماہرین اقتصادیات پاکستان کے افراط زر میں کمی کے بارے میں محتاط طور پر پر امید ہیں، لیکن مرکزی بینک کے سخت مالیاتی موقف پر خدشات برقرار ہیں۔ حقیقی شرح سود مارچ کے بعد سے مثبت ہے۔","business"
"167","رواں مالی سال کے پہلے 4 ماہ میں تجارتی خسارے میں کمی ریکارڈ","https://urdu.geo.tv/latest/385357-","ادارہ شماریات کا کہنا ہے کہ رواں مالی سال کے پہلے 4 ماہ میں تجارتی خسارے میں 5.19 فیصد کمی ریکارڈ کی گئی۔ ادارہ شماریات کی جانب سے جاری اعداد و شمار مطابق رواں مالی سال کے پہلے 4 ماہ کے دوران  10 ارب 88 کروڑ ڈالر کے حجم کے ساتھ برآمدات میں 13.45 فیصد اضافہ ریکارڈ ہوا، گزشتہ مالی سال کے پہلے 4 ماہ میں برآمدات کا حجم 9 ارب 59 کروڑ ڈالر تھا۔ ادارہ شماریات کے مطابق اکتوبر میں برآمدات 10.64 فیصد کے اضافے سے 2 ارب 97 کروڑ ڈالر رہیں جبکہ گزشتہ  سال اکتوبر میں برآمدات کا حجم 2 ارب 69 کروڑ ڈالر تھا۔ اعداد و شمار کے مطابق ستمبر کی نسبت اکتوبر میں برآمدات میں 4.90 فیصد اضافہ ہوا، ستمبر میں برآمدات کا حجم 2 ارب 83 کروڑ 60 لاکھ ڈالر تھا۔ ادارہ شماریات کے جاری اعداد و شمار کے مطابق رواں مالی سال  کے پہلے 4 ماہ کے دوران مجموعی درآمدات 5.17 فیصد اضافے سے 17 ارب 85 کروڑ ڈالر رہیں، گزشتہ مالی سال کے اسی عرصے کے دوران درآمدات کا حجم 16 ارب 98 کروڑ ڈالر تھا۔ ادارہ شماریات کا کہنا تھا کہ اکتوبر میں سالانہ بنیادوں پر درآمدات 8.02 فیصد کمی سے 4 ارب 47 کروڑ ڈالر رہیں جبکہ گزشتہ سال اکتوبر میں درآمدات کا حجم 4 ارب 86 کروڑ ڈالر تھا۔ ادارہ شماریات کے مطابق ستمبر کے مقابلے میں اکتوبر کے دوران درآمدات میں 3.93 فیصد کمی ریکارڈ کی گئی۔ ","business"
"168","پی ایس ایکس: 100 انڈیکس میں 1893 پوائنٹس کا اضافہ","https://urdu.geo.tv/latest/385347-","کراچی: پاکستان اسٹاک ایکسچینج میں آج کاروبار کا مثبت دن رہا جہاں 100 انڈیکس میں اضافہ دیکھا گیا۔ آج کاروبار کے اختتام پر 100 انڈیکس 1893 پوائنٹس اضافے سے 90 ہزار 859 پوائنٹس پر بند ہوا۔ آج کاروباری دن میں 100 انڈیکس 2280 پوائنٹس کے بینڈ میں رہا۔ بازار میں آج 46.5 کروڑ شیئرز کے سودے 23 ارب روپے میں طے ہوئے جبکہ  مارکیٹ کیپٹلائزیشن 171 ارب روپے اضافے سے 11 ہزار 707 ارب روپے ہے۔ عالمی بازار میں سونے کا بھاؤ 25 ڈالر کم ہو کر 2 ہزار 752 ڈالر فی اونس ہے انٹربینک میں ڈالر277 روپے 70 پیسے پر بند ہوا ہے۔ ","business"
"169","انٹربینک میں ڈالر سستا ہوگیا","https://urdu.geo.tv/latest/385343-","کراچی: انٹربینک اور اوپن مارکیٹ میں روپے کے مقابلے ڈالر کی قدر میں کمی ہوگئی۔ انٹربینک میں ڈالر277 روپے 70 پیسے پر بند ہوا ہے۔ انٹربینک میں ڈالر گز شتہ روز 277 روپے 85 پیسے پر بند ہوا تھا، انٹربینک میں آج ڈالر 15 پیسے سستا ہوا ہے۔ اوپن مارکیٹ میں بھی ڈالر 15 پیسے سستا ہو کر 278 روپے 63 پیسے پر بند ہوا۔ آئی ایم ایف نے مالی سال  25-2024 کے لیے افراط زر کا تخمینہ 12.7 فیصد لگایا تھا جسے نظرثانی کے بعد 9.5 فیصد کردیا گیا: اعلامیہ عالمی بازار میں سونے کا بھاؤ 25 ڈالر کم ہو کر 2 ہزار 752 ڈالر فی اونس ہے ","business"
"170","رواں مالی سال کے ابتدائی 4 ماہ کے دوران تجارتی خسارے میں کمی آگئی","https://urdu.geo.tv/latest/385333-","رواں مالی سال کے ابتدائی4 ماہ کے دوران تجارتی خسارے میں کمی آگئی۔ اداراہ شماریات کے مطابق رواں مالی سال کے ابتدائی 4 ماہ میں تجارتی خسارے میں 5.19 فیصد کمی آئی اور اس دوران تجارتی خسارہ 6 ارب97 کروڑ ڈالر سے زائد رہا۔ گزشتہ سال اسی عرصے کے دوران تجارتی خسارہ 7 ارب39 کروڑ ڈالر تھا۔ اداراہ شماریات کے جاری کردہ اعداد و شمار کے مطابق اکتوبر میں تجارتی خسارہ 31.09 فیصد کمی سے ایک ارب 49 کروڑ 80  لاکھ ڈالر رہا، گزشتہ سال اکتوبر میں تجارتی خسارہ 2 ارب 17 کروڑ ڈالر سے زائد تھا۔ ادارہ شماریات کے مطابق ستمبرکے مقابلے میں اکتوبر میں تجارتی خسارے میں19.69 فیصد کمی ریکارڈ کی گئی، رواں مالی سال کے پہلے 4  ماہ برآمدات 13.45 فیصد اضافے سے 10 ارب88 کروڑ ڈالر رہیں، گزشتہ مالی سال کے پہلے 4 ماہ میں برآمدات کا حجم 9 ارب 59 کروڑ ڈالرتھا۔ اکتوبر میں برآمدات 10.64 فیصد اضافے سے 2 ارب97 کروڑ ڈالر رہیں، گزشتہ مالی سال اکتوبر میں برآمدات کا حجم 2 ارب 69 کروڑ ڈالر تھا۔ ستمبرکی نسبت اکتوبرمیں برآمدات میں 4.90 فیصد اضافہ ہوا، ستمبر میں برآمدات کا حجم 2 ارب 83 کروڑ 60 لاکھ ڈالر تھا۔ رواں مالی سال کے پہلے4 ماہ میں مجموعی درآمدات5.17 فیصد اضافےسے17 ارب85 کروڑ ڈالر رہیں جبکہ گزشتہ مالی سال اسی عرصے میں درآمدات کاحجم 16 ارب 98 کروڑ ڈالر تھا۔ اکتوبر میں سالانہ بنیادوں پر درآمدات 8.02 فیصد کمی سے 4 ارب47 کروڑ ڈالر رہیں جبکہ گزشتہ سال اکتوبر میں درآمدات کا حجم 4 ارب 86 کروڑ ڈالر تھا۔ ادارہ شماریات کے مطابق ستمبرکے مقابلے اکتوبر میں درآمدات میں 3.93 فیصد کمی ریکارڈ کی گئی۔ پاکستان کا تجارتی خسارہ اگست 2024 میں 2.22 ارب ڈالر رہا، اگست میں تجارت، خدمات اور آمدن کا خسارہ 3.02 ارب ڈالر رہا پہلی سہ ماہی میں تجارتی خسارہ 4 فیصداضافےسے 5.4 ارب ڈالر رہا: ادارہ شماریات ","business"
"171","ایف بی آر کو مالی سال کے پہلے 4 ماہ میں 188 ارب 80 کروڑ کے شارٹ فال کا سامنا","https://urdu.geo.tv/latest/385320-","فیڈرل بورڈ آف ریونیو (ایف بی آر) کو رواں مالی سال کے پہلے 4 مہینوں میں 188 ارب 80 کروڑ روپےکے شارٹ فال کا سامنا ہے۔ ذرائع کے مطابق ایف بی آر نےرواں مالی سال کے پہلے 4 مہینوں میں 3631 ارب 40کروڑ روپے کے محصولات ا کٹھے کرنا تھے لیکن ان 4 مہینوں میں 3442ارب 60 کروڑ روپے اکٹھے کیے گئے۔ ذرائع نے بتایاکہ ایف بی آر نے رواں مالی سال کے پہلے چار ماہ کے دوران 169 ارب روپے سے زیادہ ریفنڈ کیا اوراکتوبر کے مہینے میں 879ارب روپے کے محصولات اکٹھے کیے۔ ذرائع ایف بی آر کے مطابق ایف بی آر نے اکتوبر میں 980ارب روپے ٹیکس اکٹھا کرنا تھا لیکن اکتوبر میں ایف بی آر نے ہدف سے 101ارب  روپے کم ٹیکس اکٹھا کیا اور اکتوبر میں 22ارب60کروڑ روپے ری فنڈ بھی کیے۔","business"
"172","ملک میں سونے کی قیمت میں اضافے کے بعد اچانک کمی","https://urdu.geo.tv/latest/385285-","کراچی: ملک بھر میں سونے کی قیمت میں اچانک کمی آگئی۔ آل پاکستان جیمز اینڈ جیولر ایسوسی ایشن کے مطابق ملک بھر میں سونے کی فی تولہ قیمت 2 ہزار 500 روپے کم ہو کر 2 لاکھ 84 ہزار 700 روپے ہوگئی۔ ایسوسی ایشن کے مطابق 10 گرام سونے کا بھاؤ 2 ہزار 144 روپے کم ہوکر 2 لاکھ 44 ہزار 84 روپے ہے۔ دوسری جانب عالمی بازار میں سونے کا بھاؤ 25 ڈالر کم ہو کر 2 ہزار 752 ڈالر فی اونس ہے۔ عالمی مارکیٹ میں سونے کا بھاؤ 7 ڈالر کم کو کر 2777 ڈالر فی اونس ہے سونے کی فی تولہ قیمت میں 2 ہزار 900 روپے اضافہ ہوا ہے۔ ","business"
"173","آئی ایم ایف نے معاشی اشاریوں پر اپنی پیشگوئیوں پر نظرثانی کرلی","https://urdu.geo.tv/latest/385253-","عالمی مالیاتی ادارے ( آئی ایم ایف )  نے معاشی اشاریوں پر اپنی پیش گوئیوں پر نظرثانی کرلی۔ وزارت خزانہ کی جانب سے جاری  اعلامیے میں کہا گیاہے کہ  آئی ایم ایف نے مالی سال  25-2024 کے لیے افراط زر کا تخمینہ 12.7 فیصد لگایا تھا جسے نظرثانی کے بعد 9.5 فیصد کردیا گیا ہے۔ اعلامیے کے مطابق نظر ثانی کے بعد آئی ایم ایف کے اندازے اور تخمینے وزارت خزانہ کے معاشی تخمینوں سے قریب تر ہوگئے ہیں اور معاشی صورتحال سے مالیاتی استحکام کی راہ ہموار ہوگئی ہے۔ میکرو اکنامک اعداد و شمار میں بڑی تبدیلیاں دیکھنے میں آئیں جن میں حقیقی جی ڈی پی کی شرح نمو اور سی پی آئی پر مبنی افراط زر شامل ہیں اعلامیے میں کہا گیاہے کہ مالی سال کے وسط میں بجٹ میں کسی قسم کی ایڈجسٹمنٹ کا سوال ہی پیدا نہیں ہوتا۔ دوسری جانب   وزارت خزانہ کے اعلامیے میں گرتی ہوئی شرح سود اور قرض کے حصول کی لاگت میں کمی معیشت کے لیے نیک شگون قرار دی گئی ہے۔","business"
"174","گزشتہ مالی سال چین سے 1.2 ارب ڈالر کے سولر پینل درآمد کیے گئے، تحقیق","https://urdu.geo.tv/latest/385254-","اسلام آباد: ’’گریٹ سولر رش ان پاکستان‘‘ کے عنوان سے ہونے والی تحقیق میں کہا گیا ہے کہ پاکستان نے گزشتہ مالی سال کے دوران چین سے 1.2 ارب ڈالر کے لگ بھگ 15 گیگا واٹ کے سولر پینلز درآمد کیے۔ اس منتقلی میں بجلی کے نرخوں میں اضافے کا دخل ہے جو تین سالوں میں 155 فیصد ہے، جو زیادہ استعمال کرنے والے گھرانوں اور صنعتوں کو شمسی توانائی کے حل کی جانب منتقل کر رہا ہے۔ پچھلے سال اس کے نتیجے میں گرڈ بجلی کی طلب میں 10.4 فیصد کی کمی واقع ہوئی ہے، جس کے تخمینے مزید کمی کی نشاندہی کرتے ہیں جو گرڈ کی جدید کاری کی ضرورت اور ڈی سینٹرالائزڈ توانائی کی پیداوار کو سپورٹ کرنے کیلئے نظر ثانی شدہ ڈیمانڈ کی پیشن گوئی پر زور دیتے ہیں۔ متوازی طور پر بیٹری کی گرتی ہوئی قیمتوں سے بھی شمسی توانائی کو اپنانے میں اضافہ ہونے کا امکان ہے، جس سے پاکستان کے یوٹیلیٹی ماڈل کی مالی استحکام کو برقرار رکھنے کے لیے فوری گرڈ موافقت ضروری ہے۔","business"
"175","ایف بی آر کو ٹیکس وصولیوں میں کمی کا سامنا، ہدف پورا کرنے کیلئے منی بجٹ لازم ہوگیا","https://urdu.geo.tv/latest/385239-","فیڈرل بورڈ آف ریونیو (ایف بی آر) کو ٹیکس وصولیوں میں 130 ارب روپے کی کمی کا سامنا ہوگا، ہدف پورا کرنے کیلئے ہر حال میں منی بجٹ لانا ہوگا۔ ایف بی آر ذرائع کے مطابق رواں مالی سال کیلئے مقررہ دسمبر تک کا ہدف پورا نہ ہوا تو پاکستان کو آئی ایم ایف سے اگلی قسط کی وصولی میں مشکلات ہوں گی۔ رواں مالی سال کے پہلے 4 مہینوں میں ایف بی آر کو 980 ارب روپے اکٹھے کرنا ہیں لیکن ابھی تک صرف 775 ارب روپے اکٹھے ہو سکے ہیں۔ میکرو اکنامک اعداد و شمار میں بڑی تبدیلیاں دیکھنے میں آئیں جن میں حقیقی جی ڈی پی کی شرح نمو اور سی پی آئی پر مبنی افراط زر شامل ہیں دوسری جانب چیئرمین ایف بی آر کی ہدایت پر ایڈوانس اسٹاک رجسٹر سسٹم لانچ کر دیا گیا ہے، ایف بی آر کے مطابق جدید سسٹم سے افسران کو رجسٹرڈ افراد کے ڈیٹا تک مکمل رسائی ہوگی، ٹیکس افسران تفصیلی ڈیٹا حاصل کرکے ٹیکس کا درست تخمینہ لگا سکیں گے۔ ایف بی آر کے مطابق نئے سسٹم کے تحت مرکزی اور شفاف ڈیٹا ایکو سسٹم کے ذریعے ٹیکس قوانین کی پیروی یقینی بنائی جا سکے گی۔ ","business"
"176","حکومت نے پیٹرول کی قیمت میں اضافہ کردیا","https://urdu.geo.tv/latest/385224-","حکومت نے پیٹرولیم مصنوعات کی قیمتوں میں اضافہ کردیا۔ حکومت کی جانب سے پیٹرول کی فی لیٹر قیمت میں 1 روپے 35 پیسے کا اضافہ کیا گیا ہے، پیٹرول کی نئی قیمت 248 روپے 38 پیسے فی لیٹر مقرر کی گئی ہے۔ ہائی اسپیڈ ڈیزل کی قیمت میں 3 روپے 85 پیسے فی لیٹر اضافہ کیا گیا ہے، ہائی اسپیڈ ڈیزل کی نئی قیمت 255 روپے 14 پیسے فی لیٹر مقرر کی گئی ہے۔ مٹی کے تیل کی قیمت میں 1 روپے 48 پیسے فی لیٹر کمی کی گئی ہے، مٹی کے تیل کی نئی قیمت 161 روپے 54 پیسے فی لیٹر مقرر کی گئی ہے۔ لائٹ ڈیزل آئل کی قیمت میں 2  روپے 61  پیسے فی لیٹر کمی کر دی گئی ہے اور  لائٹ ڈیزل آئل کی نئی قیمت 147 روپے 51 پیسے فی لیٹر ہوگی۔","business"
"177","اسٹاک ایکسچینج: اکتوبر کے دوران 100 انڈیکس میں 7000 پوائنٹس سے زائد کا اضافہ","https://urdu.geo.tv/latest/385198-","کراچی: اکتوبر میں پاکستان اسٹاک ایکسچینج کے 100 انڈیکس میں 9.68 فیصد اضافہ ہوا۔ اعداد و شمار کے مطابق 100 انڈیکس اکتوبر میں مجموعی طور پر  7852 پوائنٹس اضافے سے 88 ہزار 966 پوائنٹس پر بند ہوا۔ اکتوبر میں 100 انڈیکس 10 ہزار 753 پوائنٹس کے بینڈ میں رہا، اس دوران  100 انڈیکس کی بلند ترین سطح 91 ہزار 872  جبکہ کم ترین سطح 81 ہزار 119 پوائنٹس رہی۔ اکتوبر میں مجموعی طور پر  11.92 ارب شیئرز کے سودے ہوئے اور شیئرز  بازار کے اکتوبر میں کاروبار کی مالیت 584 ارب روپے رہی جبکہ اس دوران مارکیٹ کیپٹلائزیشن اکتوبر میں 916 ارب روپے بڑھ کر 11 ہزار  536 ارب روپے ہے۔ آج اکتوبر کے آخری کاروباری روز  پاکستان اسٹاک ایکسچینج میں کاروبار کا منفی دن رہا جہاں 100 انڈیکس 1319 پوائنٹس کم ہوا۔ آج کاروباری دن میں 100 انڈیکس 1636 پوائنٹس کے بینڈ میں رہا، بازار میں 54 کروڑ شیئرز کا کاروبار 24 ارب روپے میں طے ہوا جبکہ مارکیٹ کیپٹلائزیشن 159 ارب روپے کم ہوئی۔ عالمی مارکیٹ میں سونے کا بھاؤ 7 ڈالر کم کو کر 2777 ڈالر فی اونس ہے اوپن مارکیٹ میں ڈالر کا بھاؤ 6  پیسے اضافے سے 278 روپے 78 پیسے ہے  ","business"
"178","انٹر بینک میں ڈالر کی قدر میں اضافہ","https://urdu.geo.tv/latest/385189-","انٹر بینک میں آج  ڈالر کی قدر  میں 6  پیسےکا اضافہ ہوا ہے۔ 6 پیسے اضافے کے بعد انٹربینک میں ڈالر 277.85 روپے پربند ہوا ہے۔ انٹربینک میں گزشتہ  روز  ڈالر  277.79  روپے  پر بند ہوا تھا۔ انٹربینک میں اکتوبر کے مہینے میں ڈالر 14 پیسے مہنگا ہوا ہے اور ستمبر کے اختتام پر ڈالر 277.71 روپے تھا۔ دوسری جانب اوپن مارکیٹ میں ڈالر کا بھاؤ 6  پیسے اضافے سے 278 روپے 78 پیسے ہے۔ اوپن مارکیٹ میں اکتوبر میں ڈالر ایک روپیہ 16 پیسے سستا ہوا ہے۔","business"
"179","ملک بھر میں سونے کی قیمت میں معمولی کمی","https://urdu.geo.tv/latest/385183-","کراچی: ملک بھر میں سونے کی قیمت میں معمولی کمی دیکھی گئی ہے۔ آل پاکستان جیمز اینڈ جیولر ایسوسی ایشن کے مطابق ملک بھر میں فی تولہ سونے کی قیمت میں 700 روپے کی کمی ہوئی ہے جس کے بعد فی تولہ سونے کی قیمت 2 لاکھ 87 ہزار 200 روپے ہوگئی ہے۔ ایسوسی ایشن کے مطابق 10 گرام سونا 600 روپے کم ہونے کے بعد 2 لاکھ 46 ہزار 228 روپے میں فروخت ہورہا ہے۔ دوسری جانب عالمی مارکیٹ میں سونے کا بھاؤ 7 ڈالر کم کو کر 2777 ڈالر فی اونس ہے۔ سونے کی فی تولہ قیمت میں 2 ہزار 900 روپے اضافہ ہوا ہے۔ عالمی بازار میں سونے کا بھاؤ 16 ڈالر اضافے سے 2755 ڈالر فی اونس ہے ","business"
"180","مارکو روبیو کو وزیر خارجہ بنائے جانے کا امکان، ٹرمپ نے اتفاق کرلیا","https://urdu.geo.tv/latest/386439-","  واشنگٹن: امریکا کا اگلا وزیر خارجہ سینیٹر مارکو روبیو کو بنائے جانے کا امکان ہے۔ امریکی میڈیا  کے مطابق امریکا کے نومنتخب صدر ڈونلڈ ٹرمپ کی جانب سے مارکو روبیو کو وزیر خارجہ بنائے جانے کا امکان ظاہر کیا جارہا ہے۔ امریکی میڈیا نے بتایا کہ سینیٹر روبیو کے نام پر نومنتخب صدر ٹرمپ نے اتفاق کرلیا جب کہ مائیکل والز کو قومی سلامتی مشیر بنائے جانے کی توقع ہے۔ واضح رہے کہ صدارتی انتخابات میں  ری پبلکن امیدوار  ڈونلڈ ٹرمپ کا ڈیموکریٹک امیدوار کملا ہیرس سے مقابلہ ہوا تھا، جس میں  ٹرمپ نے بڑی کامیابی حاصل کی۔ ڈونلڈ ٹرمپ کی باقاعدہ طور پر حلف برداری کی تقریب اگلے سال جنوری میں ہوگی۔ امریکا میں 6 جنوری کو کانگریس کے مشترکہ اجلاس میں الیکٹورل کالج ووٹوں کی گنتی ہوتی جس کی نگرانی نائب صدر کرتا ہے۔ ریاست ایری زونا میں ووٹوں کی گنتی 4  دن جاری رہی: غیر ملکی میڈیا ","world"
"181","اسرائیلی فوج کے پناہ گزینوں کے کیمپوں پر حملے، 28 فلسطینی شہید ","https://urdu.geo.tv/latest/386454-","صیہونی فوج کی جانب سے غزہ پر حملے جاری ہیں جس کے نتیجے میں مزید 28 فلسطینی شہید ہوگئے۔ عرب میڈیا کے مطابق اسرائیلی فوج نے گزشتہ روز  پہلے نصیرت مہاجرکیمپ میں پناہ گزینوں پربمباری کی جس کے بعد زخمیوں اور لاشوں کو العودہ اسپتال منتقل کیا  گیا تو وہاں بھی بمباری کردی۔ رپورٹ کے مطابق اسرائیلی حملوں میں 23 سے زائد افراد شہید ہوگئے اور رجنوں زخمی ہوئے۔ عرب میڈیا کے مطابق منگل کی صبح بھی اسرائیلی فوج نے غزہ شہر اور بیت حنون  میں گھر وں پر حملے کیے جس کے نتیجے میں 5 افراد شہیدہوگئے۔ گزشتہ سال اکتوبر سے جاری غزہ جنگ میں اب تک 43 ہزار سے زائد فلسطینی شہری اسرائیلی حملوں میں شہید ہوچکے ہیں جن میں سے 70 فیصد خواتین اور بچے ہیں۔ غزہ جنگ میں مارے جانے والے اسرائیلی فوجیوں کی تعداد 783 ہوچکی ہے۔ سعودی ولی عہد کا کہنا تھا کہ اسرائیل کی مسجد اقصٰی کے تقدس کی پامالی اور بےحرمتی کی شدید الفاظ میں مذمت کرتے ہیں ","world"
"182","حطیم  میں نوافل کی ادائیگی کے اوقات  جاری","https://urdu.geo.tv/latest/386429-","مکہ مکرمہ:  خانہ کعبہ کی حدود حطیم  میں نوافل کی ادائیگی کے لیے اوقات  جاری کردیے گئے۔ انتظامیہ کے مطابق  حجر اسماعیل یا حطیم  میں مردحضرات کے لیے اوقات  صبح 8 سے 11 بجےتک ہوں گے۔ حطیم میں خواتین  رات 8 سے رات 2 بجے تک نوافل ادا کرسکتی ہیں۔ انتظامیہ کے مطابق داخلہ مغربی دروازے سے ہوگا اور حطیم میں  رکنےکا دورانیہ 10 منٹ  ہوگا۔ انتظامیہ کا کہنا ہے کہ حطیم میں نفل ادائیگی  کے اوقات مقرر کرنےکا مقصد رش  کنٹرول کرنا ہے۔ خیال رہے کہ حجرِ اسماعیل یا حطیم بیت اللہ کا ایک حصہ ہے۔ کئی احادیث  سے اس بات کی تصدیق ہوتی ہےکہ اس کے احاطے کے اندر نماز پڑھنا فضیلت میں خانہ کعبہ کے اندر نماز  پڑھنے جیسا ہے۔","world"
"183","غزہ میں مزاحمت کاروں کے حملے میں 4 اسرائیلی فوجی ہلاک، جنوبی لبنان میں بھی 2 فوجی مارے گئے","https://urdu.geo.tv/latest/386427-","  تل ابیب: غزہ میں فلسطینی مزاحمت کاروں کے حملے میں 4 اسرائیلی فوجی ہلاک ہوگئے جبکہ جنوبی لبنان میں بھی جھڑپوں میں 2 اسرائیلی فوجی مارے گئے۔ اسرائیلی میڈیا کے مطابق غزہ میں 11 جبکہ جنوبی لبنان میں 7 فوجی زخمی بھی ہوئے۔ اسرائیلی میڈیا کے مطابق غزہ میں ہلاک ہونے والے اسرائیلی فوجیوں میں ایک ریزرو میجر بھی شامل ہے۔ 34 سالہ میجر کا تعلق ایلات کے انسداد دہشتگردی کے محکمے سے تھا جو شمالی غزہ میں اسپیشل فوسز کی کمی کے باعث  وہاں تعینات تھا۔ اسرائیلی فوج کے مطابق 7 اکتوبر 2023 سے اب تک غزہ جنگ میں مارے جانے والے اسرائیلی فوجیوں کی تعداد 783 ہوچکی ہے۔ اسرائیل میں ہونے والے جانی نقصان کے حوالے سے اکتوبر کا مہینہ رواں سال کا سب سے زیادہ مہلک مہینہ رہا۔ اسرائیلی میڈیا کے مطابق جنوبی لبنان میں حزب اللہ کے ساتھ جھڑپوں میں 5 اسرائیلی فوجی ہلاک اور 19 زخمی ہوئے۔ ","world"
"184","ٹرمپ کے ’47 ویں‘ امریکی صدر بننے کی راہ میں کملا ہیرس کیسے رکاوٹ بن سکتی ہیں؟","https://urdu.geo.tv/latest/386411-","امریکا میں 5 نومبر کو ہونے والے صدارتی انتخابات کے بعد ری پبلکن امیدوار ڈونلڈ ٹرمپ موجودہ نائب امریکی صدر اور ڈیموکریٹک امیدوار  کملا ہیرس کو شکست دے کر امریکا کے صدر منتخب ہوگئے ہیں۔ امریکا کے انتخابی قوانین کے مطابق کچھ دیگر مراحل کے بعد ڈونلڈ ٹرمپ 20 جنوری کو امریکا کے 47 ویں صدر کی حیثیت سے حلف اٹھائیں گے۔ تاہم اس با ت کا خدشہ بھی موجود ہے کہ ڈونلڈ ٹرمپ امریکا کے 47 ویں صدر کی بجائے 48 ویں صدر کی حیثیت سے حلف اٹھائیں۔ لیکن ایسا کیسے ہوسکتا ہے اور اس صورت میں امریکا کا 47 واں صدر کون ہوگا؟ امریکی جریدے پولیٹیکو کے مطابق امریکی نائب صدر کملا ہیرس کے سابق کمیونیکیشن ڈائریکٹر جمال سائمنز نے کہا ہےکہ جوبائیڈن قبل از وقت مستعفی ہوکر کملا ہیرس کو امریکا کا 47 واں صدر بننے کا موقع دے سکتے ہیں۔ یوں کملا ہیرس کچھ ہفتے کے لیے ہی سہی لیکن امریکا کی صدر بن جائیں گی اور انہیں 6 جنوری کو اپنی ہی شکست کے بعد ہونے والے انتقال اقتدار کی نگرانی نہیں کرنی پڑے گی۔ خیال رہے کہ امریکا میں 6 جنوری کو کانگریس کے مشترکہ اجلاس میں الیکٹورل کالج ووٹوں کی گنتی ہوتی ہے جس کی نگرانی نائب صدر کرتا ہے۔ امریکی صدر کے مستعفی ہونے کی صورت میں آئین کے تحت نائب صدر ملک کا صدر بن جاتا ہے، یوں جوبائیڈن کی مستعفی ہونے کی صورت میں کملا ہیرس باقی مدت کے لیے ملک کی 47 ویں صدر  بن جائیں گی اور اس طرح انہیں الیکٹورل کالج ووٹوں کی گنتی کے لیے ہونے والے اجلاس کی صدارت بھی نہیں کرنی پڑے گی۔ اگر کملا ہیرس امریکا کی 47 ویں صدر بن جاتی ہیں تو اس کا مطلب ہوگا کہ 20 جنوری کو ڈونلڈ ٹرمپ امریکا کے 47 ویں نہیں بلکہ 48 ویں صدر کی حیثیت سے حلف اٹھائیں گے۔ ڈونلڈ ٹرمپ پر 26خواتین کے ساتھ جنسی تعلقات کا الزام لگا ریاست ایری زونا میں ووٹوں کی گنتی 4  دن جاری رہی: غیر ملکی میڈیا ","world"
"185","روس کا آبادی میں اضافے کیلئے اقدامات پر غور، رات 10 بجے سے لائٹیں، انٹرنیٹ بند رکھنے کی تجویز","https://urdu.geo.tv/latest/386410-","روس نے ملک کی آبادی میں اضافے کیلئے خصوصی وزارت بنانے پر غور شروع کر دیا۔  غیر ملکی میڈیا رپورٹس کے مطابق روس میں گرتی ہوئی شرح پیدائش سے نمٹنے کے لیے صدر ولادیمیر پیوٹن کی حمایتی اور روسی پارلیمنٹ کی کمیٹی برائے خاندانی تحفظ کی سربراہ نے خصوصی وزارت کے قیام کے حوالے سے پیش کی گئی ایک پٹیشن پر غور شروع کر دیا ہے۔ واضح رہے کہ روس میں شرح پیدائش کی صورتحال یوکرین جنگ کے باعث ہونے والے بڑے پیمانے پر جانی نقصان سے مزید خراب ہو گئی ہے۔ جس کے بعد  روسی حکام نے ملک کی آبادی میں اضافے کے لیے صدر پیوٹن کی اپیل پر مختلف حکمت عملیوں کا آغاز کیا ہے۔ روسی میگزین کے مطابق GlavPR نامی ایک ایجنسی کی جانب سے درخواست کی گئی کہ ملک میں گرتی ہوئی شرح پیدائش سے نمٹنے کے لیے حکومت کی جانب سے خصوصی وزارت قائم کی جائے۔ ادھر صدر پیوٹن کی حامی اور ڈپٹی میئر اناستاسیا ر نے خواتین پر زور دیا ہے کہ وہ بچوں کی پیدائش کو ترجیح دیں۔ روس کے آبادی میں اضافے کے لیے مجوزہ اقدامات کیا ہوسکتے ہیں؟ غیر ملکی میڈیا کی رپورٹ کے مطابق روس میں آبادی بڑھانے کیلئے رات 10 بجے سے 12 بجے تک لائٹیں اور انٹرنیٹ بند رکھنے کی تجویز شامل ہے۔ رپورٹ میں بتایا گیا ہے کہ ایک اور تجویز یہ بھی ہے کہ  تعلقات کو فروغ دینے کے لیے حکومت جوڑوں کی  ملاقاتوں کے اخراجات میں مالی تعاون فراہم کرے۔ ایک اور تجویز یہ بھی ہے کہ عوامی فنڈز کے ذریعے جوڑوں کے لیے شادی کی رات ہوٹل میں قیام کے اخراجات اٹھائیں جائیں۔ واضح رہے کہ روس میں مختلف علاقے جوڑوں کو بچے پیدا کرنے کی ترغیب دینے کے لیے مختلف اقدامات کررہے ہیں۔ رپورٹ کے مطابق روسی شہر Khabarovsk میں 18 سے 23 سال کی لڑکیوں کو  بچہ پیدا کرنے کے عوض 900 پاؤنڈز تک رقم دی جاتی ہے۔ اس کے علاوہ شہر Chelyabinsk میں پہلا بچہ پیدا کرنے پر ماں کو 8،500 پاؤنڈز دیے جاتے ہے۔","world"
"186","بین الاقوامی برادری ایران کی سالمیت اور خود مختاری کے احترام کیلئے اسرائیل کو پابند کرے، محمد بن سلمان","https://urdu.geo.tv/latest/386396-","ریاض: سعودی ولی عہد شہزادہ محمد بن سلمان نے کہا ہے کہ بین الاقوامی برادری ایران کی سالمیت اور خود مختاری کے احترام کے لیے اسرائیل کو پابند کرے۔ سعودی عرب میں غزہ و دیگر مقبوضہ فلسطینی علاقوں اور لبنان کی صورتحال پر بلائے گئے مشترکہ عرب اسلامی سربراہی اجلاس سے خطاب میں سعودی ولی عہد نے کہا کہ سعودی عرب فلسطینی علاقوں سمیت لبنان اور ایران پر اسرائیلی حملوں کی پر زور مذمت کرتا ہے، انہوں نے کہا کہ  خودمختار فلسطینی ریاست کے قیام کی حمایت کرتے ہیں۔ محمد بن سلمان نے کہا کہ لبنان پر جاری اسرائیلی حملے نے لبنان کی خودمختاری اور سالمیت کو خطرے میں ڈال دیا ہے۔ سعودی ولی عہد کا کہنا تھا کہ اسرائیل کی مسجد اقصٰی کے تقدس کی پامالی اور بےحرمتی کی شدید الفاظ میں مذمت کرتے ہیں، بین الاقوامی برادری اسرائیل کو جنگ بندی پر مجبور کرے۔ سعودی عرب میں ہونے والے مشترکہ عرب اسلامی سربراہی اجلاس میں وزیراعظم پاکستان شہباز شریف سمیت دیگر سربراہان مملکت و حکومت، عرب لیگ اور او آئی سی کے اعلیٰ حکام اجلاس میں شریک ہیں۔ عرب میڈیا کے مطابق اجلاس میں 50 سے زائد سربراہان مملکت اور خصوصی نمائندے شرکت کررہے ہیں۔ عرب اسلامک اجلاس مسئلہ فلسطین کے حل اور غزہ کی صورتحال کے حوالے سے منعقد کیا جارہا ہے عرب میڈیا کے مطابق فلسطینی صدر محمود عباس نے عرب اسلامی سربراہی اجلاس سے خطاب میں کہا کہ اسرائیل کی جانب سے فلسطین میں اقوام متحدہ کے امدادی ادارے پر پابندی کے ہولناک نتائج برآمد ہوسکتے ہیں۔ محمود عباس نے کہا کہ اقوام متحدہ کی سلامتی کونسل اسرائیل کی رکنیت معطل کرے اور بین الاقوامی برادری فلسطینیوں کے خلاف یہودی آبادکاروں کی جاری دہشت گردی روکنے میں مدد کرے۔      ","world"
"187","اسرائیلی فوجی غزہ اور لبنان جنگ سے فرار اختیار کرنے لگے","https://urdu.geo.tv/latest/386403-","اسرائیلی فوج کے ریزرو اہلکار غزہ اور لبنان کی جنگ سے فرار اختیار کرنے لگے۔ اسرائیلی میڈیا کی رپورٹ کے مطابق اسرائیلی فوج (آئی ڈی ایف) کو فوجیوں کی تعداد میں کمی کا سامنا کرنا پڑرہا  ہے۔ آئی ڈی ایف کی جانب سے جاری اعداد و شمار کے مطابق طویل جنگ کے بعد اب غزہ اور لبنان میں جنگ لڑنے کے لیے حامی بھرنے والے ریزرو فوجیوں میں 15 سے 25 فیصد تک کمی آچکی ہے۔ اسرائیلی فوج کا کہنا ہے کہ فوجیوں کی تعداد میں کمی سے جنگ میں آئی ڈی ایف کے آپریشنل فیصلے متاثر ہورہے ہیں۔ اسرائیلی میڈیا کے مطابق یہ صورتحال اس وقت سامنے آئی ہے جب اسرائیل میں حکومتی اتحاد قدامت پسند یہودیوں کو فوج میں لازمی سروس سے استثنیٰ دینے کے قانون کی منظوری کے لیے کوششیں کررہا ہے۔ خیال رہے کہ ایک سال قبل غزہ میں شروع ہونے والی اسرائیلی جنگ کے آغاز میں فوج میں شامل ہونے کے لیے حامی بھرنے والے ریزرو فوجیوں کی شرح 100 فیصد تھی۔ اسرائیلی میڈیا کے مطابق جنگ کے آغاز میں ریزرو فوجیوں کی درکار تعداد پوری ہونے کے باوجود مزید فوجی بھی جنگ میں شامل ہونے کا مطالبہ کررہے تھے اور کچھ ریزرو فوجی  بیرون ملک سے صرف جنگ میں شرکت کے لیے اسرائیل واپس آئے تھے۔ تاہم اب ایک سال سے زائد عرصے سے جاری جنگ اور مستقبل قریب میں جنگ کے اختتام کا امکان نہ ہونے کے باعث ریزرو فوجی جنگ میں شامل ہونے سے کترانے لگے ہیں۔ حزب اللہ کے حملوں کے خوف سے بیٹے کی شادی بھی غیرمعینہ مدت تک ملتوی کردی حوثیوں کی جانب سے جنوبی اسرائیل میں واقع نیواتیم ائیربیس پر فلسطین 2 نامی بیلسٹک میزائل بھی داغا گیا۔ ","world"
"188","روسی حکام نے پیوٹن اور ڈونلڈ ٹرمپ کے درمیان ٹیلی فونک رابطے کے خبر کی تردید کردی","https://urdu.geo.tv/latest/386377-","ماسکو: روسی حکام نے ڈونلڈ ٹرمپ اور صدر ولادی میر پیوٹن کے درمیان ٹیلی فونک رابطہ ہونے کے خبروں کی تردید کردی۔ امریکی صدارتی انتخابات جیتنے کے بعد ڈونلڈ ٹرمپ اورروسی صدر پیوٹن کے درمیان ٹیلی فونک رابطے کی خبریں سامنے آئی تھیں مگر اب روسی حکام نے ان خبروں کی مکمل تردید کردی ہے۔ کریملن ترجمان نے ایک بیان  میں کہا کہ صدر پیوٹن اور ڈونلڈ ٹرمپ کے درمیان رابطے کی بات بالکل غلط اور جھوٹ ہے۔ ٹرمپ نے روسی صدر پیوٹن سے یوکرین جنگ کو مزید نہ بڑھانے کا کہا: امریکی اخبار صدارتی ترجمان نے مزید کہا کہ جس معیار کی خبریں اب شائع کی جاتی ہیں یہ ان کی واضح مثال ہے۔ روسی صدر پیوٹن کی جانب سے ڈونلڈ ٹرمپ سے مستقبل میں رابطہ کیے جانے کے سوال پر کریملن ترجمان  نے کہا کہ فی الحال ایسا کوئی ارادہ نہیں۔ واضح رہے کہ امریکی اخبار واشنگٹن پوسٹ کی ایک رپورٹ میں دعویٰ کیا گیا تھا کہ ڈونلڈ ٹرمپ نے الیکشن جیتنے کے بعد رواں ہفتے روسی صدر  پیوٹن سے ٹیلی فونک گفتگو کی۔","world"
"189","81 سالہ امریکی صدر جوبائیڈن کی ساحل پر لڑکھڑا کر چلنے کی ویڈیو وائرل ","https://urdu.geo.tv/latest/386367-","  ڈیلاویئر: امریکی صدر جوبائیڈن کی ساحل سمندر پر لڑکھڑا کر چلنے کی ویڈیو سوشل میڈیا پر وائرل ہے۔ 81 سالہ امریکی صدر جو بائیڈن کی ایک ویڈیو سامنے آئی ہے جس میں انہیں امریکی ریاست ڈیلاویئر کے ساحل پر چلنے  میں مشکلات کا سامنا ہے۔ ویڈیو میں دیکھا جاسکتا ہے کہ جو بائیڈن اپنی اہلیہ جِل بائیڈن کے ساتھ گاڑی سے اتر کر ساحل کی طرف بڑھتے ہیں مگر اس دوران جو بائیڈن کو ساحل کی ریتیلی زمین پر چلنے میں مشکل کا سامنا کرنا پڑرہا ہے اور وہ بار بار ٹھوکر کھا کر سنبھلتے ہیں۔   اس سے قبل بھی جوبائیڈن کی کچھ ویڈیوز سامنے آئی تھیں جن میں انہیں سیڑھیوں پر گرتے ہوئے دیکھا گیا تھا۔","world"
"190","بابا صدیقی کو گولی مارنیوالا شوٹر گرفتار، گینگ سے رابطہ کس  طرح ہوا؟ دوران تفتیش  انکشافات","https://urdu.geo.tv/latest/386370-","بھارتی ریاست مہاراشٹرا کے سابق وزیر مرحوم بابا صدیقی  کو گولی مارنے والے اہم  ملزم شیو کمار کو گرفتار کرلیا گیا۔ بھارتی میڈیا رپورٹس کے مطابق بابا صدیقی کو گولی مارنے والےملزم شیو کمار کو ریاست اترپردیش سے گرفتار کیا گیا  ہے اور دوران تفتیش شیو کمار نے لارنس بشنوئی گینگ سے وابستہ ہونے کا اعتراف کیا ہے۔ بھارتی میڈیا کا بتانا ہے کہ شوٹر شیو کمار بابا صدیقی کے قتل کے بعد سے مفرور تھا اور نیپال فرار ہونے کی کوشش کر رہا تھا تاہم  اتر پردیش میں پولیس کارروائی کے دوران شیو کمار کو گرفتار کرلیا۔ پولیس نے شیو کمار کے علاوہ مزید 4 ملزمان کو بھی گرفتار کیا ہے جس کے بعد بابا صدیقی کے قتل میں ملوث گرفتار ملزمان کی تعداد 23 ہوچکی ہے۔ دوران تفتیش ملزم شیو کمار نے  بتایا کہ ’بابا صدیقی  کو قتل کرنے کے لیے 9.9 ایم ایم پستول کا استعمال کیا  گیا جب کہ  بابا صدیقی کا قتل لارنس بشنوئی کے بھائی انمول بشنوئی کے کہنے پر کیا  گیا، ملزمان کا  انمول بشنوئی سے رابطہ لارنس بشنوئی کے قریبی ساتھی شبھم لونکر  کے ذریعے ہوا کرتا تھا‘۔ اس سے قبل ممبئی پولیس کی جانب سے جاری بیان میں بتایا  گیا تھا کہ’ بابا صدیقی کو  گولی مارنے سے قبل  شوٹرزا نمول بشنوئی  کے ساتھ رابطے میں تھے اور انمول بشنوئی نے ملزم کے ساتھ بات چیت کیلئے اسنیپ چیٹ کا استعمال کیا تھا‘ ۔ یاد رہے کہ  12 اکتوبر کو مہاراشٹرا کے سابق وزیر بابا صدیقی کو   باندرہ ایسٹ میں ان کے  بیٹے ایم ایل اے ذیشان صدیقی کے دفتر کے باہر قتل کیا گیا۔ دوسری جانب بھارت کی نیشنل انویسٹی گیشن ایجنسی (این آئی اے) نے انمول بشنوئی کی گرفتاری کے لیے کسی بھی قسم کی معلومات  دینے والے شخص  کو 10 لاکھ روپےکا انعام دینے کا  اعلان کیا ہے۔ واضح رہے کہ  سلمان خان پر الزام ہے کہ انہوں نے 1998 میں  فلم ’ہم ساتھ ساتھ ہیں‘ کی شوٹنگ کے دوران راجستھان کے ایک گاؤں میں دو نایاب کالے ہرنوں کا شکار کیا تھا اس شکار کیخلاف قانونی کارروائی کے باوجود  بشنوئی برادری دبنگ اسٹار کی دشمن بنی ہوئی ہے۔ بالی وڈ اسٹار سلمان خان کی سکیورٹی پر ان کے مداحوں میں تشویش پائی جاتی ہے اور بابا صدیقی کے قتل کے بعد یہ تشویش مزید بڑھ گئی ہے۔ بابا صدیقی کے قتل کے بعد لارنس بشنوئی گروپ نے دھمکی دی تھی کہ جو بھی سلمان خان کی مدد کرے گا وہ ان کے نشانے پر ہوگا، حال ہی میں بدنام زمانہ بھارتی گینگسٹر لارنس بشنوئی نے دیرینہ دشمنی ختم کرنے کے لیے سلمان خان سے بھاری رقم کا مطالبہ بھی کیا۔ 12 اکتوبر کو بھارتی سیاسی شخصیت اور سلمان خان کے قریبی بابا صدیقی کو ممبئی میں 3 مسلح افراد نے قتل کر دیا تھا میرے والد اور سلمان بھائی ہمیشہ سگے بھائیوں کی طرح قریبی رہے ہیں: ذیشان صدیقی ","world"
"191","مقبوضہ کشمیر میں تعینات بھارتی سکیورٹی اہلکار نے خودکشی کرلی","https://urdu.geo.tv/latest/386369-","سری نگر: مقبوضہ کشمیر میں تعینات بھارتی سکیورٹی اہلکار نے خودکشی کرلی۔ کشمیر میڈیا سروس کے مطابق مقبوضہ کشمیرمیں تعینات بھارتی پیرا ملٹری فورس کے اہلکار نے سری نگر میں خودکشی کرلی۔ کے ایم ایس کے مطابق پیرا ملٹری سینٹرل ریزرو پولیس کے اہلکار نے سروس رائفل سے خود کوگولی ماری۔ کشمیر میڈیا سروس کا کہنا ہےکہ مقبوضہ کشمیر میں 2007 سےآج تک 612 بھارتی فوجی اورپولیس اہلکار خودکشی کرچکے ہیں۔","world"
"192","انگلینڈ میں یونیورسٹیز کی ٹیوشن فیسیں بڑھانے کا فیصلہ، طلبہ فکرمند ہوگئے","https://urdu.geo.tv/latest/386342-","لندن: برطانوی حکومت نے انگلینڈ کی یونیورسٹیز کی ٹیوشن فیسیں بڑھانے کا فیصلہ کرلیا۔ غیر ملکی خبر رساں ادارے کے مطابق سیکرٹری ایجوکیشن نے کہا کہ  ٹیوشن فیس اپریل 2025 سے مہنگائی کے حساب سے بڑھے گی  اور ٹیوشن فیس  285 پاؤنڈ  اضافے کے ساتھ 9535 پاؤنڈ ہو جائے گی۔   میڈیا رپورٹس میں بتایا گیا ہےکہ ٹیوشن  فیسیں 2017 سے زیادہ سے زیادہ 9250 پاؤنڈ پر منجمد تھیں۔ دوسری جانب یونیورسٹی آف لیڈز کے اسٹوڈنٹس کا کہنا ہے کہ ٹیوشن فیس کے اضافے سے غریب طلبہ متاثر ہوں گے۔ مزید برآں  نیشنل اسٹوڈنٹس یونین نے ٹیوشن فیس میں اضافے کو بڑا دھچکہ قرار دیا ہے۔","world"
"193","امریکی صدارتی الیکشن: آخری سوئنگ اسٹیٹ  ایری زوناکی فتح بھی ٹرمپ کے نام","https://urdu.geo.tv/latest/386339-","امریکی صدارتی الیکشن میں ڈونلڈ  ٹرمپ نے ایری زونا میں بھی فتح حاصل کرلی۔ غیر ملکی خبر رساں ادارے کے مطابق ریپبلکن پارٹی کے امیدوار ڈونلڈ ٹرمپ نے آخری سوئنگ اسٹیٹ ایری زونا میں بھی فتح اپنے نام کرلی۔ غیر ملکی میڈیا رپورٹس کا بتانا ہے کہ ریاست ایری زونا میں ووٹوں کی گنتی 4  دن جاری رہی جب کہ  امریکاکی پانسہ پلٹنے والی تمام 7ریاستوں  میں ٹرمپ کی جماعت ریپبلکن جیت گئی ۔ واضح رہے کہ چند رو ز قبل ہی  ڈونلڈ ٹرمپ  انتخابی معرکہ جیت کر  امریکا کے 47 ویں صدر منتخب ہوگئے تھے۔ جوابی دعویٰ یہ کیا جا رہا ہے کہ امریکا کے وراثتی میڈیا نے ٹرمپ کو تاریخ میں دفن کرنے کی بہت کوشش کی مگر ناکام رہے پہلے دور صدارت میں ٹرمپ کے اعلیٰ ملٹری آفیشلز سے تعلقات اچھے نہیں رہے تھے ","world"
"194","ٹرمپ نے الیکشن جیتنے کے بعد روسی صدر سے فون پر بات کی: امریکی اخبار","https://urdu.geo.tv/latest/386345-","امریکی اخبار کا کہنا ہے کہ ڈونلڈ ٹرمپ نے الیکشن جیتنے کے بعد روس کے صدر ولادمیر پیوٹن سے ٹیلی فون پر بات کی۔ 5 نومبر کو ہونے والے امریکی صدارتی الیکشن میں ری پبلکن امیدوار ڈونلڈ ٹرمپ نے 312 الیکٹورل کالج ووٹ اصل کر کے واضح برتری حاصل کی جبکہ ان کے مدمقابل ڈیموکریٹ امیدوار کملا ہیرس 226 ووٹ حاصل کر سکیں۔ صدارتی الیکشن جیتنے پر ڈونلڈ ٹرمپ کو وزیراعظم پاکستان سمیت دنیا بھر سے مبارکباد کے پیغامات موصول ہوئے اور یہ سلسلہ اب تک جاری ہے۔ تاہم امریکی اخبار واشنگٹن پوسٹ کی ایک رپورٹ میں کہا گیا ہے کہ ڈونلڈ ٹرمپ نے الیکشن جیتنے کے بعد رواں ہفتے روس کے صدر ولادمیر پیوٹن سے ٹیلی فونک گفتگو کی۔   امریکی اخبار کے مطابق ٹرمپ نے روسی صدر پیوٹن سے یوکرین جنگ کو مزید نہ بڑھانے کا کہا۔ ذرائع کے مطابق ٹرمپ اور پیوٹن کے درمیان ٹیلی فونک کال پر ثالثی کا کردار ادا کرنے والے بھی دونوں کے درمیان گفتگو کی تصدیق کی تاہم سرکاری سطح پر امریکی و روسی رہنماؤں کے درمیان فون پر گفتگو کی تاحال تصدیق یا تردید نہیں ہو سکی ہے۔ رپورٹ میں ذرائع کے حوالے سے دعویٰ کیا گیا ہے کہ ٹیلی فونک گفتگو کے حوالے سے یوکرین کو آگاہ کر دیا گیا تھا اور کیف کی جانب سے اس پر کسی قسم کا اعتراض نہیں کیا گیا تھا۔ اس حوالے سے یوکرین کی وزارت خارجہ کے ترجمان کا کہنا ہے کہ ہمیں ڈونلڈ ٹرمپ اور ولادمیر پیوٹن کے درمیان ہونے والی ٹیلی فونک گفتگو کے حوالے سے ہمیں کوئی اطلاع فراہم نہیں کی گئی اور ہمارے لیے یہ ممکن ہی نہیں ہے کہ ہم اس طرح کی کسی فون کال کی اجازت دیں یا اس کی مخالفت کریں۔","world"
"195","غزہ: اسرائیل کے وحشیانہ حملے جاری، 2 روز میں  85 فلسطینی شہید","https://urdu.geo.tv/latest/386341-","اسرائیل فورسز کے غزہ میں دو روز کے دوران حملوں میں 85 فلسطینی شہید ہوگئے۔ عرب میڈیا کے مطابق اسرائیل نے غزہ، لبنان اور شام میں حملے کیے جہاں غزہ کے جبالیہ کیمپ پر پیر کے روز کیے جانے والے حملے میں 36 فلسطینی شہید ہوگئے۔ رپورٹس کے مطابق اسرائیلی فوج نے اتوار کے روز بھی غزہ میں وحشیانہ حملوں کا سلسلہ جاری رکھا جہاں اتوار کو 49 فلسطینی شہید ہوگئے جب کہ دو روز کے دوران اب تک اسرائیلی حملوں سے غزہ میں 85 فلسطینی شہید ہوچکے ہیں۔ دوسری جانب صیہونی فوج نے لبنان کے دارالحکومت بیروت کے شمالی حصے کو نشانہ بنایا جہاں المات گاؤں پر حملے میں 23 لبنانی شہری شہید ہوگئے۔ لبنان کی وزارت صحت کا کہنا ہےکہ اسرائیل حملوں کے نتیجے میں روزانہ کی بنیاد پر 35 سے زائد شہری شہید ہورہے ہیں۔ حزب اللہ کے حملوں کے خوف سے بیٹے کی شادی بھی غیرمعینہ مدت تک ملتوی کردی جوابی کارروائی کرتے ہوئے حزب اللہ نے اسرائیل کی رمات ڈیوڈ بیس، حیفہ میں نیول بیس اور فوجی ہوائی اڈاے کو نشانہ بنایا۔ ","world"
"196","حزب اللہ کے حملے کے بعد نیتن یاہو کا دفتر تہہ خانے میں منتقل کردیا گیا","https://urdu.geo.tv/latest/386331-","گزشتہ ماہ حزب اللہ  کے اسرائیلی وزیراعظم  نیتن یاہو کی رہائشگاہ پر حملے کے بعد نیتن یاہو نے اپنا دفتر بالائی منزل سے تہہ خانے میں منتقل کرلیا۔ اسرائیلی وزیراعظم نیتن یاہو نے حزب اللہ کے حملوں کے خوف سے بیٹے کی شادی بھی غیرمعینہ مدت تک ملتوی کردی۔ اسرائیلی میڈیا کے مطابق اسرائیلی وزیراعظم نیتن یاہو کا عدالت میں کیسز میں بھی پیش نہ ہونے کا امکان ہے۔ اس سے قبل اسرائیلی وزیراعظم بن یامین نیتن یاہو نے لبنان میں پیجر ڈیوائس دھماکوں اور حزب اللہ کے سربراہ حسن نصر اللہ پر حملے کا اعتراف کیا تھا۔ یہ پہلی بار ہے کہ کسی اسرائیلی عہدیدار نے لبنان میں پیجر حملوں کی ذمہ داری قبول کی۔ اسرائیلی نیوز ویب سائٹ کے مطابق نیتن یاہو نے کہا کہ حزب اللہ کی کمیونیکیشن ڈیوائس میں دھماکوں اور حسن نصراللہ پر حملوں کے پیچھے اسرائیل تھا۔ یہ پہلی بار ہے کہ کسی اسرائیلی عہدیدار نے لبنان میں پیجر حملوں کی ذمہ داری قبول کی ہے۔ نیتن یاہو نے گزشتہ ہفتے وزیر دفاع کو عہدے سے ہٹانے کے بعد آج اسرائیلی کابینہ کے پہلے اجلاس میں حملوں کا اعتراف کیا۔ اسرائیلی وزیراعظم نے کابینہ اراکین کو بتایا کہ انہوں نے حملوں پر اصرار کیا تھا جبکہ سابق وزیر دفاع حملوں کے مخالف تھے۔ خیال رہے کہ 17 ستمبر کو لبنان کے مختلف علاقوں میں پیجر ڈیوائسز میں دھماکے ہوئے جس کے نتیجے میں کئی افراد ہلاک اور ہزاروں زخمی ہوگئے تھے۔ ","world"
"197","سعودی عرب کے آرمی چیف فیاض الرویلی دورہ ایران پر تہران پہنچ گئے","https://urdu.geo.tv/latest/386329-","سعودی عرب کے آرمی چیف فیاض الرویلی دورہ ایران پر تہران پہنچ گئے۔ تہران میں سعودی آرمی چیف نے ایرانی ہم منصب جنرل محمد باقری سے ملاقات کی، ملاقات میں دونوں رہنماؤں کے درمیان دفاعی سفارت کاری اور باہمی تعاون کے فروغ  اور دیگر اہم معاملات پر تبادلہ خیال کیا گیا۔ دونوں ممالک کے مابین تعلقات کی بحالی کے بعد سعودی عرب کے عسکری اعلیٰ عہدیدار کا یہ اہم دورہ ہے۔ ","world"
"198","ایلون مسک نے ٹوئٹر خریدنے کے بعد ٹرمپ کو الیکشن جیتنے میں مدد کی: برطانوی تنظیم کا دعویٰ","https://urdu.geo.tv/latest/386326-","بائیں بازو سے تعلق رکھنے والی ایک برطانوی تنظیم نے دعویٰ کیا ہے کہ ٹیسلا اور ایکس کے مالک ایلون مسک کی جانب سے ٹوئٹر کی خریداری کے بعد ڈونلڈ ٹرمپ کی مدد کی جس کے بعد وہ الیکشن جیت گئے۔ برطانوی تنظیم نے دعویٰ کیا کہ دنیا کے امیر ترین آدمی ایلون مسک نے جیتنے میں ڈونلڈ ٹرمپ کی مدد کی ہے۔ ایلون مسک نے 14 اپریل 2022 کو ٹویٹر کی 44 ارب ڈالر کی بولی لگائی اور 27 اکتوبر کو ٹوئٹر خرید لیا۔ اگلے ہی دن اسپیکر نینسی پلوسی کے گھر حملہ کرکے ان کے شوہر کی کھوپڑی کھول دی گئی تو ایلون مسک نے یہ دعویٰ کیا کہ اسپیکر کے شوہر پال پلوسی نے شراب کے نشے میں ایک مرد طوائف سے جھگڑا کیا۔ ان کی یہ ٹوئٹ 24 ہزار افراد شیئر کر چکے تو مسک نے اسے ڈیلیٹ کر دیا، مسک نے جس ویب سائٹ کا حوالہ دیا تھا وہ یہ دعویٰ بھی کر چکی تھی کہ ہلیری کلنٹن دراصل فوت ہو چکی ہیں اور ان کی جگہ ان کی باڈی ڈبل منظرعام پر آتی ہے۔ 18 نومبر 2022 کو مسک نے ایسے کئی افراد پر پابندی ختم کر دی جن پر ٹوئٹر نے پابندی لگائی تھی۔ ان افراد میں عورتوں سے نفرت کرنے والا ایک شخص بھی شامل تھا جو دو ماہ بعد انسانی اسمگلنگ کے الزام میں رومانیہ میں گرفتار ہو گیا۔ 8 دسمبر 2022 کو ٹوئٹر کی کونسل کے تین ارکان نے استعفیٰ دے دیا اور کہا کہ مسک کی جانب سے ٹوئٹر کی خریداری کے بعد سیاہ فاموں کے خلاف بدزبانی کے واقعات میں 195 فیصد اور ہم جنس پرستوں کے خلاف بدزبانی میں 58 فی صد اضافہ ہوا ہے۔ جولائی 2023 میں ٹوئٹر کا نام ایکس رکھ دیا گیا، ایکس کی پالیسیوں سے ناراض ہو کر 15 نومبر 2022 کو کچھ اداروں نے اسے اشتہار دینا بند کر دیے تو ایلون مسک نے ان اداروں کو سرعام گالی دی۔ اور جوابی دعویٰ یہ کیا جا رہا ہے کہ امریکا کے وراثتی میڈیا نے ٹرمپ کو تاریخ میں دفن کرنے کی بہت کوشش کی مگر ناکام رہے۔ خیال رہے کہ برطانوی تنظیم کی جانب سے یہ دعویٰ سوشل میڈیا پر جاری کی گئی ایک ویڈیو میں کیا گیا ہے اس ویڈیو کو ٹرمپ اور ایلون مسک کے حامی افراد کی جانب سے بھی شیئر کیا جا رہا ہے۔ ","world"
"199","دنیاکی بڑی کمپنیاں غریب ممالک میں امیرممالک سے نسبتاًغیرصحتمند مصنوعات فروخت کرتی ہیں: رپورٹ","https://urdu.geo.tv/latest/386028-","دنیا کی  بڑی خوراک اور مشروبات بنانے والی کمپنیاں امیر ممالک کے مقابلے میں غریب ممالک میں  نسبتاً غیر صحت مند مصنوعات فروخت کرتی ہیں۔ یہ انکشاف ایک نئی رپورٹ میں ہوا ہے۔ برطانوی خبر ایجنسی کے مطابق ایکسس ٹو نیوٹریشن انیشی ایٹو (ATNI) نامی غیر منافع بخش ادارے کی جانب سے  دنیا کی  بڑی اور معروف  خوراک اور مشروبات بنانے والی کمپنیوں کی مصنوعات کا عالمی انڈیکس کے تحت تجزیہ کیا گیا جس کے بعد یہ رپورٹ جاری کی گئی ہے۔ رپورٹ کے مطابق  آسٹریلیا اور نیوزی لینڈ کے ہیلتھ اسٹار ریٹنگ سسٹم کے تحت 30 کمپنیوں کی مصنوعات کا تجزیہ کیا گیا جس پر انکشاف ہوا کہ دنیا کی بڑی کمپنیاں اوسطاً کم آمدنی والے ممالک میں زیادہ آمدنی والے ممالک کے مقابلے میں نسبتاً غیر صحت مند مصنوعات فروخت کرتی ہیں۔   آسٹریلیا اور نیوزی لینڈ کے ہیلتھ اسٹار  ریٹنگ سسٹم میں مصنوعات کو 5 میں سے پوائنٹس دیے جاتے ہیں، 5  سب سے بہترین  نمبر ہے اور 3.5 سے زیادہ کا اسکور صحت مند نمبر سمجھا جاتا ہے۔ دنیا کی 30 کمپنیوں کی مصنوعات کا جائزہ لینے پر یہ بات سامنے آئی کہ ان کمپنیوں کی وہ مصنوعات  جو غریب یا کم آمدنی والے ممالک میں فروخت ہو رہی ہیں وہ  اسٹار  ریٹنگ سسٹم  پر کم اسکور حاصل کرپاتی ہیں جب کہ  اس کے مقابلے میں امیر  یا  زیادہ  آمدنی والے ممالک  میں فروخت ہونے والی  انہی کمپنیوں کی مصنوعات بہتر درجہ بندی حاصل کرتی ہیں۔ کم آمدنی والے ممالک میں فروخت ہونے والی مصنوعات کا جائزہ لینے پربڑی کمپنیوں کی مصنوعات نے  آسٹریلیا اور نیوزی لینڈ کے ہیلتھ اسٹار  ریٹنگ سسٹم میں اوسطاً 1.8 اسکور حاصل کیا جب کہ زیادہ آمدنی والے ممالک میں جہاں زیادہ مصنوعات کا جائزہ لیا گیا تھا وہاں یہ اسکور 2.3 تھا۔ تجزیاتی رپورٹ تیار کرنے والے ادارے کے ڈائریکٹر نے خبر ایجنسی کو بتایا یہ ہیلتھ اسٹار  ریٹنگ کے نتائج واضح کرتے ہیں کہ بڑی عالمی کمپنیاں دنیا کے غریب ممالک میں جو مصنوعات فروخت کر رہی ہیں وہ صحت مند نہیں ہیں۔یہ ان ممالک کی حکومتوں کے لیے انتباہ ہےکہ انہیں اس حوالے سے محتاط رہنے کی ضرورت ہے۔ ایکسس ٹو نیوٹریشن انیشی ایٹو کا کہنا ہے یہ رپورٹ انتہائی اہم ہےکیونکہ  موٹاپا جوکہ عالمی مسئلہ بن چکا ہے اس میں  پیک شدہ کھانوں کا کردار بڑھتا جارہا ہے۔ عالمی ادارہ صحت کے مطابق دنیا بھر میں ایک ارب سے زائد افراد موٹاپے کا شکار ہیں اور اندازے کے مطابق دنیا کے 70 فیصد ایسے افراد جو زائد وزن کا شکار ہیں وہ کم اور متوسط آمدنی والے ممالک میں رہتے ہیں۔ جسمانی چربی کو گھلانے کے لیے بس ہر ہفتے 5 گھنٹے ورزش کو معمول بنا لیں۔ پانی کی بوتل کو روزانہ کم از کم ایک بار صابن سے اچھی طرح رگڑ کر دھونا ضروری ہے۔ ","world"
"200","لبنان میں پیجر دھماکوں کے پیچھے اسرائیل تھا، نیتن یاہو نے اعتراف کرلیا","https://urdu.geo.tv/latest/386311-","  اسرائیلی وزیراعظم بنیامین نیتن یاہو نے لبنان میں پیجر ڈیوائس دھماکوں اور حزب اللہ کے سربراہ حسن نصر اللہ پر حملےکا اعتراف کرلیا۔ اسرائیلی نیوز ویب سائٹ کے مطابق نیتن یاہو نے کہا کہ حزب اللہ کی کمیونیکیشن ڈیوائس میں دھماکوں اور حسن نصراللہ پرحملوں کے پیچھے اسرائیل تھا۔ یہ پہلی بار ہے کہ کسی اسرائیلی عہدیدار نے لبنان میں پیجر حملوں کی ذمہ داری قبول کی ہے۔    نیتن یاہو نے گزشتہ ہفتے وزیر دفاع کو عہدے سے ہٹانے کے بعد آج اسرائیلی کابینہ کے پہلے اجلاس میں حملوں کا اعتراف کیا۔ اسرائیلی وزیر اعظم نے کابینہ اراکین کو بتایا کہ انہوں نے حملوں پر اصرار کیا تھا جبکہ سابق وزیر دفاع حملوں کے مخالف تھے۔ خیال رہے کہ 17 ستمبر کو لبنان کے مختلف علاقوں میں پیجر ڈیوائسز میں دھماکے ہوئے جس کے نتیجے میں کئی افراد ہلاک اور ہزاروں زخمی ہوگئے تھے۔ اسرائیل کے خلاف جنگ جاری رہے گی، غزہ و فلسطین کی حمایت اور لبنان کے دفاع کیلئے اپنا جہاد جاری رکھیں گے: حزب اللہ کا اعلان غیر ملکی خبررساں ایجنسی رائٹرز کے مطابق پیجرز میں دھماکوں سے حزب اللہ کے سیکڑوں اراکین زخمی ہوئے ہیں۔ ","world"
"201","امریکی لیبارٹری سے فرار ہونے والے درجنوں بندر تاحال پکڑے نہ جاسکے ","https://urdu.geo.tv/latest/386309-","  امریکی ریاست جنوبی کیرولینا کی لیبارٹری سے فرار ہونے والے درجنوں بندر تاحال پکڑے نہ جاسکے۔ حکام کے مطابق گزشتہ دنوں لیبارٹری سے ریسس میکاک نسل کی 43  مادہ بندریائیں فرار ہوئی تھیں جن  میں سے فی الحال صرف ایک بندریا کو پکڑا جاسکا۔ حکام کا کہنا ہے کہ نگران نے غلطی سے پنجرا کھلا چھوڑ دیا تھا جس کی وجہ سے بندریائیں فرار ہوگئیں۔ بندروں کا پتا لگا کر علاقے میں جال بچھادیے گئے ہیں، اور بندروں کو کھانے کے بہانے پکڑنے کی کوششیں جاری ہیں۔ حکام کے مطابق جنگل میں جاری بارش کی وجہ سے انہیں پکڑنے میں مشکل پیش آرہی ہے۔ پولیس نے علاقے کے لوگوں کو بندروں کے پاس جانے سے منع کیا ہے۔ ","world"
"202","ایلون مسک ایک بار پھر 300 ارب ڈالرز کے مالک دنیا کے واحد شخص بن گئے","https://urdu.geo.tv/latest/386288-","ایلون مسک کی دولت لگ بھگ 3 سال بعد 300 ارب ڈالرز سے تجاوز کرگئی ہے۔ ان کی دولت میں یہ اضافہ ٹیسلا کے حصص کی قیمتوں میں اضافے سے ہوا۔ بلومبرگ کی رپورٹ کے مطابق امریکی صدارتی انتخابات میں ڈونلڈ ٹرمپ کی کامیابی کے بعد سے ایلون مسک کی دولت میں بہت تیزی سے زیادہ اضافہ ہوا ہے۔ منگل سے اب تک ٹیسلا کے حصص کی قیمتوں میں 28 فیصد اضافہ ہوا ہے اور ایلون مسک کی دولت 50 ارب ڈالرز اضافے سے 313.7 ارب ڈالرز تک پہنچ گئی ہے۔ ڈونلڈ ٹرمپ کے دوبارہ صدر منتخب ہونے کے بعد ایلون مسک کی دولت میں ایک دن میں 26.5 ارب ڈالرز (73 کھرب پاکستانی روپے سے زائد) کا اضافہ ہوا۔ امریکا کے نئے منتخب ہونے والے صدر ڈونلڈ ٹرمپ پہلے ہی ایسے اقدامات کا عندیہ دے چکے ہیں جن سے ایلون مسک کی کمپنیوں کو فائدہ ہو سکتا ہے۔ ڈونلڈ ٹرمپ نے ایک موقع پر کہا تھا کہ وہ ان منصوبوں پر نظرثانی کریں گے جن کے باعث الیکٹرک گاڑیوں کو روایتی گاڑیوں کی جگہ دینے کا عمل سست رفتار ہو رہا ہے۔ ٹیسلا الیکٹرک گاڑیاں تیار کرنے والی دنیا کی سب سے بڑی کمپنی ہے۔ ڈونلڈ ٹرمپ کی جانب سے اسپیس ایکس کو سپورٹ کرنے کے بارے میں بھی بات کی گئی ہے اور اس کمپنی سے ایلون مسک کی دولت میں 82 ارب ڈالرز اضافہ ہوا ہے۔ اسی طرح نومنتخب امریکی صدر ایلون مسک کو اپنی انتظامیہ میں جگہ بھی دینا چاہتے ہیں۔ 53 سالہ ایلون مسک دنیا کے ابھی تک واحد شخص ہیں جن کی دولت 300 ارب ڈالرز کے ہندسے کو چھو چکی ہے۔ ایسا پہلے 2021 میں ہوا تھا اور اس وقت وہ 340 ارب ڈالرز کے مالک بن گئے تھے مگر بعد میں اس میں کمی آئی۔ واضح رہے کہ ایلون مسک ٹیسلا کے 21 فیصد حصص کے مالک ہیں اور ان کی مجموعی دولت کا 68 فیصد حصہ بھی اسی کمپنی کے حصص سے منسلک ہے۔","world"
"203","لبنان پر اسرائیلی حملوں میں تیزی، مزید 31 افراد شہید ہوگئے","https://urdu.geo.tv/latest/386251-","اسرائیل کی جانب سے لبنان پر کیے گئے تازہ فضائی حملوں میں  مزید 31 افراد شہید ہوگئے۔ غیر ملکی خبر رساں ایجنسی کے مطابق لبنانی وزارت صحت نے بتایا کہ حزب اللہ کے خلاف اسرائیل نے اپنے فضائی حملوں کو تیز کر دیا ہے، ہفتے کو لبنان کے مشرقی اور جنوبی علاقوں پر اسرائیلی حملوں میں کم از کم 31 افراد شہید ہو ئے۔ وزارت کی جانب سے جاری کردہ بیان میں کہا گیا کہ اسرائیل کی جانب سے پہلے Baalbek-Hermel  کے علاقے کو نشانہ بنایا گیا جس میں 20 افراد شہید  ہوئے،اس کے علاوہ Knaissseh نامی علاقے میں کیے گئے حملے میں 11 افراد جان سے گئے۔ اس حملے میں 14 افراد زخمی بھی ہوئے۔ ادھر اسرائیلی فوج نے ایک بیان میں کہا کہ  ہم نے لبنان میں حزب اللہ کے دہشت گردانہ ڈھانچے کو نشانہ بنایا۔ ان حملوں میں دہشت گرد، آپریشنل اپارٹمنٹ اور اسلحے کے ذخیرے کے مقامات کو تباہ کیا گیا۔ حوثیوں کی جانب سے جنوبی اسرائیل میں واقع نیواتیم ائیربیس پر فلسطین 2 نامی بیلسٹک میزائل بھی داغا گیا۔ ہفتے کو ان حملوں سے ایک روز قبل  وزارت صحت نے بتایا تھا کہ جنوبی شہر طائر میں اسرائیلی حملوں میں7 افراد شہید ہوئے، جن میں دو بچے بھی شامل ہیں۔ دوسری جانب جوابی کارروائی کرتے ہوئے لبنان کی مزاحمتی تنظیم حزب اللہ نے اسرائیل کی رمات ڈیوڈ بیس، حیفہ میں نیول بیس اور فوجی ہوائی اڈاے کو نشانہ بنایا۔","world"
"204","قطر نے اسرائیل اور حماس کے درمیان ثالثی کی کوششیں روک دیں","https://urdu.geo.tv/latest/386247-","قطر نے اسرائیل اور فلسطین کی مزاحمتی تنظیم حماس کے درمیان ثالثی کی اپنی کوششیں عارضی طور پر روک دیں۔ برطانوی نشریاتی ادارے بی بی سی کی رپورٹ کے مطابق حکام کا کہنا ہے کہ قطر نے اسرائیل اور حماس کے درمیان جنگ بندی اور یرغمالیوں کی رہائی کے مذاکرات میں ثالث کے طور پر اپنے کردار کو معطل کر دیا ہے۔ رپورٹ میں بتایا گیا ہے کہ قطر کی جانب سے کہا گیا ہے کہ جب حماس اور اسرائیل مذاکرات کے لیے اپنی آمادگی ظاہر کریں گے تو ہم اپنا کام دوبارہ شروع کردیں گے۔ یہ پیش رفت اُس وقت سامنے آئی ہے جب سینیئر امریکی حکام نے مبینہ طور پر کہا تھا کہ امریکا قطر میں حماس کے نمائندوں کی موجودگی کو مزید قبول نہیں کرے گا اور فلسطینی گروپ پر غزہ میں جنگ کے خاتمے کی نئی تجاویز کو مسترد کرنے کا الزام عائد کیا ۔ رپورٹس کے مطابق قطر کی وزارت خارجہ نے کہا کہ اس نے 10 دن پہلے مذاکرات کے فریقین کو مطلع کیا تھا کہ اگر مذاکرات کے تازہ ترین دور کے دوران کوئی معاہدہ نہیں ہوا تو قطر حماس اور اسرائیل کے درمیان ثالثی کی اپنی کوششیں روک دے گا۔ وزارت خارجہ کا کہنا ہے کہ قطر ثالثی کی اپنی کوششوں کو اس وقت دوبارہ شروع کرے گا جب دونوں فریقین جنگ کے خاتمے کے لیے اپنی آمادگی اور سنجیدگی کا مظاہرہ کریں گے۔ خیال رہے اکتوبر کے وسط میں دوحا میں ہونے والے مذاکرات کا تازہ دور بھی ناکام ہوگیا تھا کیونکہ حماس نے قلیل مدتی جنگ بندی کی تجویز کو مسترد کردیا تھا۔ معاہدے کی تجاویز کو بار بار مسترد کرنے کے بعد حماس کے رہنماؤں کو کسی بھی امریکی اتحادی ملک کے دارالحکومت میں برداشت نہیں کیا جا سکتا:ا مریکا اس سے قبل گزشتہ برس امریکی وزیر خارجہ نے 7 اکتوبر کے حملے کے بعد قطر سمیت خطے کے دیگر ممالک کو واضح کردیا تھا کہ حماس کے ساتھ معمول کے تعلقات برقرار نہیں رکھے جاسکتے جس پر قطر نے واشنگٹن کو یقین دہانی کروائی تھی کہ غزہ جنگ کے خاتمے کے بعد حماس رہنماؤں کی ملک میں موجودگی پر دوبارہ غور کرنے کیلئے تیار ہیں۔ یہ بھی یاد رہے کہ غیرنیٹو اتحادی کے طور پر امریکا کے خلیجی ریاستوں میں ایک بااثر اتحادی کے طور پر قطر نے امریکی معاہدے کے تحت 2012 میں حماس کو دوحا میں سیاسی دفتر کھولنے کی اجازت دی تھی۔","world"
"205","یمن میں فوجی کیمپ پرحملے میں 2 سعودی فوجی شہید","https://urdu.geo.tv/latest/386245-","یمن میں فوجی کیمپ پرحملے میں سعودی عرب کے 2 فوجی شہید ہوگئے۔ سعودی میڈیا کے مطابق جمعہ کے روز یمن کے شہر سیون میں ایک فوجی کیمپ پر حملے میں 2 سعودی فوجی شہید اور ایک زخمی ہوا۔ سعودی پریس ایجنسی کا کہناہے کہ حملے میں شہید ہونے والوں میں سعودی فوج کا ایک افسر اور ایک نان کمیشنڈ افسر شامل ہے۔ دوسری جانب غیر ملکی خبررساں ایجنسی کے مطابق حملہ آورکا تعلق یمن کی وزارت دفاع سے تھا۔ نجران کے قریب بڑی کارروائی کرتے ہوئے سعودی فوجیوں کو حراست میں لیا، کارروائی کے دوران سعودی فوج کو بھاری جانی نقصان بھی ہوا: حوثی باغیوں کا دعویٰ اقوام متحدہ نے حوثی باغیوں کی جانب سے جنگ بندی کی پیش کش کو خوش آئند قرار دیدیا۔ ","world"
"206","وزیراعلیٰ ہماچل کے سموسے کس نےکھائے؟ سی آئی ڈی نے تحقیقات شروع کردیں","https://urdu.geo.tv/latest/386229-","بھارتی ریاست  ہماچل پردیش میں ان دنوں سموسہ سیاست جاری ہے کیونکہ خبر یہ ہے کہ  وزیراعلیٰ سکھوندر  سنگھ سکھو کے سموسے غائب ہونے پر سی آئی ڈی نے تحقیقات شروع کردی ہیں۔ بھارتی میڈیا کے مطابق گزشتہ ماہ کانگریس سے تعلق رکھنے والے ریاست کے وزیراعلیٰ سکھوندر سنگھ سکھو نے سی آئی ڈی ہیڈ کوارٹر شملہ کا دورہ کیا۔ اس موقع پر ان کی تواضع کے لیے منگوائے گئے سموسے غلطی سے ان کی سکیورٹی پر مامور پولیس اہلکاروں کو پیش کردیے گئے۔ بھارتی اخبار ہندوستان ٹائمز کے مطابق جب سی آئی ڈی حکام کو یہ معلوم ہوا کہ وزیراعلیٰ کی سکیورٹی پر مامور پولیس اہلکاروں کو غلطی سے سموسے پیش کیے گئے ہیں تو ایک سینئر افسر  نے کہا کہ یہ پروٹوکول کی خلاف ورزی ہے، اس لیے واقعے کی تحقیقات کی جانی چاہئیں۔ یہ معاملہ اس وقت اٹھا جب سی آئی ڈی کی جانب سے سموسوں کے معاملے پر تحقیقات شروع کرنے کی خبر سامنے آئی۔ مرکز میں برسراقتدار  اور  ریاست میں اپوزیشن نشستوں پر براجمان بی جے پی نے اس معاملے کو خوب اچھالا۔ مختلف علاقوں میں بی جے پی کارکنوں نے سموسوں کے ساتھ احتجاجی مظاہرہ کیا اور  بی جے پی کے مقامی رہنما نے اپنی طرف سے وزیراعلیٰ کو سموسے بھیجنےکا اعلان بھی کیا۔ بھارتی خبر ایجنسی سےگفتگو کرتے ہوئے  وزیراعلیٰ سکھوندر سنگھ سکھو نے بتایا کہ  اپوزیشن اور میڈیا کی جانب سے اس معاملے کو بڑھا چڑھا کر پیش کیا جارہا ہے۔ انہوں نے تصدیق کی کہ سی آئی ڈی کی جانب سے انکوائری کی جارہی ہے مگر یہ پولیس اہلکاروں کے رویے سے متعلق ہے اور اس کا تعلق سموسوں سے ہرگز نہیں۔ معاملے پر سی آئی ڈی کے ڈائریکٹر  رانجھن اوجھا نے اسے ادارے کا اندرونی معاملہ قرار دیا اور  دعویٰ کیا کہ  وزیراعلیٰ تو سموسے کھاتے ہی نہیں،  انکوائری کا مقصد صرف یہ جاننا ہےکہ اصل میں ہوا کیا اور  یہ بات لیک کیسے ہوئی؟ ہمارا کسی اہلکار کے خلاف کارروائی کا کوئی ارادہ نہیں نہ ہی کسی کو نوٹس جاری کیا گیا ہے۔","world"
"207","ٹرمپ کے متنازع احکامات پر کیا ردعمل دینا ہے؟ پینٹاگون کے عہدیداروں نے سر جوڑ لیے","https://urdu.geo.tv/latest/386198-","امریکی وزارت دفاع پینٹاگون کے عہدیداران میں اس معاملے پر غیر رسمی تبادلہ ہوا ہے کہ اگر نو منتخب صدر ڈونلڈ ٹرمپ کوئی متنازع حکم جاری کرتے ہیں تو کس طرح کا ردعمل دینا ہے۔ امریکی نشریاتی ادارے سی این این کی رپورٹ کے مطابق ڈونلڈ ٹرمپ نے اس ارادے کا اظہار کیا تھا کہ وہ فعال فورسز کو مقامی قوانین کی پاسداری اور بڑے پیمانے پر لوگوں کو ملک بدر کرنے کے لیے استعمال کریں گے اور انہوں نے یہ اشارہ بھی دیا تھا کہ وہ وفاقی حکومت میں وفاداروں کی فراوانی سے امریکی اسٹیبلشمنٹ سے  کرپٹ عناصر کا صفایا کریں گے۔ سی این این کی رپورٹ کے مطابق پہلے دور صدارت میں ٹرمپ کے اعلیٰ ملٹری آفیشلز سے تعلقات اچھے نہیں رہے تھے اور جنرل ریٹائرڈ مارک ملے جو اس وقت چیئرمین جوائنٹ چیفس آف اسٹاف تھے، نے ڈونلڈ ٹرمپ کی جوہری ہتھیار استعمال کرنے کی طاقت کو محدود کر دیا تھا جبکہ ڈونلڈ ٹرمپ امریکی آرمی جنرلز کو کمزور اور بیکار لیڈرز قرار دیتے رہے ہیں۔   امریکی وزارت دفاع کے حکام پینٹاگون کی اوور ہالنگ کی تیاریوں کے ساتھ اب مختلف قسم کی صورتحال پر تبادلہ خیال کر رہے ہیں۔ اس حوالے سے امریکی وزارت دفاع کے ایک عہدیدار نے بتایا کہ ہم بدترین قسم کی صورتحال کا سامنا کرنے کی تیاری کر رہے ہیں تاہم ابھی ہمیں نہیں معلوم کہ ہم نے یہ کیسے کرنا ہے۔ ایک اور ڈیفنس آفیشل کا کہنا ہے کہ فوجی، قانون کے تحت مجبور ہیں کہ وہ غیر قانونی احکامات کو ماننے سے انکار کر دیں، لیکن اہم سوال یہ ہے کہ یہ کس طرح سے ہو گا، کیا ہم سینئر ملٹری لیڈر شپ کے استعفے دیکھیں گے یا پھر وہ اپنے لوگوں کو چھوڑ دیں گے۔ ٹرمپ کے گزشتہ دور حکومت میں وزارت دفاع سے تعلق رکھنے والے ایک سابق عہدیدار کا کہنا ہے ابھی تک یہ معلوم نہیں ہو سکا کہ ٹرمپ کسے پینٹاگون کا چیف مقرر کریں گے تاہم حکام پرامید ہیں کہ ڈونلڈ ٹرمپ ملٹری انتظامیہ سے مخالفانہ رویہ اختیار کرنے سے گریز کریں گے۔ سابق امریکی عہدیدار کا کہنا تھا ٹرمپ کے گزشتہ دور حکومت میں وائٹ ہاؤس اور پینٹاگون کا تعلق انتہائی برا تھا اس لیے اس بار سب کے ذہنوں میں یہ سوال گونج رہا ہے کہ ٹرمپ وزارت دفاع میں کسے لاتے ہیں۔ امریکا کے سیکرٹری دفاع لائیڈ آسٹن کا اس حوالے سے کہنا ہے میں اس بات پر مکمل یقین رکھتا ہوں کہ ہمارے لیڈرز جو درست ہوگا وہ کرتے رہیں گے، میں اس بات پر بھی یقین رکھتا ہوں کہ ہماری کانگریس فوج کی حمایت جاری رکھے گی۔","world"
"208","جنوبی کوریا نے شمالی کوریا پر جی پی ایس سگنل جام کرنے کا الزام عائد کردیا","https://urdu.geo.tv/latest/386190-","سیئول: جنوبی کوریا نے شمالی کوریا پر جی پی ایس سگنل جام کرنے کا الزام عائد کردیا۔ غیر ملکی میڈیا کے مطابق جنوبی کوریا کی فوج کا کہنا ہےکہ شمالی کوریا گلوبل پوزیشننگ سسٹم (جی پی ایس) کو جام کرنے کے لیے مسلسل سسٹم پر حملے کررہا ہے جس کے باعث متعدد شپس اور سویلین ائیر کرافٹ کے آپریشنز میں خلل پیدا ہوا ہے۔ جنوبی کوریا کے جوائنٹ چیفس آف اسٹاف نے خبردار کیا ہےکہ شمالی کوریا کے جی پی ایس سگنل جام کرنے کی کوششوں کے دوران مغربی ساحلی علاقے میں شپس اور ائیرکرافٹ آپریشنز میں احتیاط برتی جائے۔ جنوبی کوریا کے جوائنٹس چیفس نے کہا کہ شمالی کوریا ہیجو اور کیسونگ کے علاقوں میں جی پی ایس جیمنگ اٹیک کررہا ہے جس کے باعث متعدد چھوٹے بڑے بحری جہاز اور سویلین ائیرکرافٹس کو اپنے آپریشنز جاری رکھنے میں دشواری کا سامنا ہے۔ جنوبی کوریا کے عسکری حکام نے شمالی کوریا سے فوری طور پر جی پی ایس جیمنگ اٹیک بند کرنے کا مطالبہ کیا اور کہا کہ ایسا نہ کرنے کی صورت میں شمالی کوریا کو اپنے عمل کا جواب دینا ہوگا۔ جنوبی کوریا کے حکومتی عہدیداران نے دعویٰ کیا کہ 29 مئی سے 2 جون کے درمیان تقریباً 500 جہاز اور سیکڑوں شپس کو شمالی کوریا کی مداخلت کی وجہ سے مشکلات کا سامنا کرنا پڑا۔ حکام نے کہا کہ اس حوالے سے اقوام متحدہ کی ایوی ایشن باڈی کو بھی شکایت کی گئی جب کہ انٹرنیشنل سول ایوی ایشن نے بھی شمالی کوریا کو اس عمل سے باز رہنے کی ہدایت کی۔","world"
"209","انسانی روبوٹ کا پہلا فن پارہ 30کروڑ روپے میں نیلام","https://urdu.geo.tv/latest/386187-","ایک انسان نما روبوٹ نے ایک انگریز ریاضی دان ایلن ٹیورنگ کا ایک پورٹریٹ بنایا ہے۔ یہ کسی بھی روبوٹ کا بنایاہوا پہلا آرٹ ورک ہے۔ یہ تصویر جمعرات کو نیویارک میں 1.08 ملین ڈالر 300,078,000 پاکستانی روپوں میں فروخت ہوئی ہے۔ 2.2 میٹر (7.5 فٹ) کی یہ پورٹریٹ، جس کا عنوان ""اے آئی گاڈ۔ پورٹریٹ آف ایلن ٹیورنگ"" ہے، Ai-Da نے بنائی، جو دنیا کی پہلی انتہائی حقیقت پسند روبوٹ آرٹسٹ ہے۔ اس نے Sothebyʼs میں نیلامی کے دوران $120000 سے $180000 کی پیشگی توقعات کو توڑ دیا جہاں اس پر 27 بولیاں لگائی گئیں۔ Ai-Da کو دو سالوں میں پروگرامرز، روبوٹکس ماہرین، آرٹ ماہرین، اور ماہرین نفسیات کی ٹیم نے تیار کیا اور اسے AI ٹیکنالوجی میں بہتری کے ساتھ اپڈیٹ کیا جاتا ہے۔ ʼحیران کنʼ: Ai-Da پہلی روبوٹ بن گئی جو آرٹسٹ کی طرح پینٹ کرتی ہے۔ نیلام گھر نے ایک بیان میں کہا، ""انسان نما روبوٹ آرٹسٹ کی پہلی آرٹ ورک کی نیلامی میں ریکارڈ توڑ قیمت آج کی تاریخ میں جدید اور عصری آرٹ کا ایک اہم لمحہ ہے اور عالمی آرٹ مارکیٹ میں AI ٹیکنالوجی کے بڑھتے ہوئے انضمام کی عکاسی کرتا ہے۔ ""Ai-Da نے اپنے ہنر کے بارے میں کہا ہے کہ ""میرے کام کی بنیادی قدر اس کی یہ صلاحیت ہے کہ یہ ابھرتی ہوئی ٹیکنالوجیز کے بارے میں مکالمے کے لیے محرک کے طور پر کام کر سکتی ہے۔""","world"
"210","غزہ: مسلسل اسرائیلی بمباری سے گزشتہ 24 گھنٹوں کے دوران مزید 23 فلسطینی شہید","https://urdu.geo.tv/latest/386167-","غزہ میں مسلسل اسرائیلی بمباری سے گزشتہ 24 گھنٹوں کے دوران مزید 23 فلسطینی شہید ہوگئے۔ گزشتہ صبح سویرے سے رات گئے تک اسرائیلی فوج نے غزہ سٹی، نصیرات اور بیت لاہیہ کے علاقوں کو نشانہ بنایا،  مغربی کنارے میں بھی 2 فلسطینیوں کو شہید کردیا گیا۔ غزہ میں اسرائیلی بربریت کا نشانہ بننے کر شہید ہونے والوں کی مجموعی تعداد 43 ہزار 508 ہوگئی۔ اقوام متحدہ انسانی حقوق کے مطابق غزہ میں اسرائیلی جارحیت سے شہید ہونے والوں میں 70 فیصد خواتین اور بچے شامل ہیں۔ ادھر اسرائیلی فوج کے لبنان میں حملوں سے 24 گھنٹوں میں 52 شہری شہید ہوئے، اسرائیلی فوج کی جانب سے لبنان سے فائر کیے گئے 2 ڈرون گرانے کا بھی دعویٰ کیا گیا۔ اسرائیلی فوج کی نباتیہ اور طائر کے علاقوں میں بمباری سے طبی عملے کے رکن سمیت 3 شہری شہید ہوگئے۔ دوسری جانب جوابی کارروائی کرتے ہوئے لبنان کی مزاحمتی تنظیم حزب اللہ نے اسرائیل کی رمات ڈیوڈ بیس، حیفہ میں نیول بیس اور فوجی ہوائی اڈاے کو نشانہ بنایا۔ ","world"
"211","امریکا نے قطر سے حماس قیادت کو ملک بدر کرنے کا مطالبہ کردیا","https://urdu.geo.tv/latest/386165-","امریکا نے اسرائیلی یرغمالیوں کی رہائی سے متعلق امریکی معاہدہ مسترد کرنے پر قطر سے حماس قیادت کو ملک بدر کرنے کا مطالبہ کردیا۔ برطانوی خبر ایجنسی کے مطابق امریکا کی جانب سے قطر کو واضح پیغام دیا گیا ہے کہ دوحا میں حماس قیادت کی موجودگی کو مزید قبول نہیں کیا جائے گا کیونکہ فلسطینی مزاحمتی گروپ نے جنگ بندی اور یرغمالیوں کی رہائی سے متعلق نئی تجاویز کو بھی مسترد کردیا ہے۔ سینیئر امریکی عہدیدار نے برطانوی خبر ایجنسی سے بات کرتے ہوئے کہا کہ کئی روز قبل ہی امریکا کی جانب سے حماس کے معاہدے سے متعلق نئی تجاویز مسترد کرنے پر قطر کو یہ پیغام پہنچا دیا گیا تھا کہ وہ حماس کی قیادت کو ملک بدر کردیں۔ امریکی عہدیدار کا کہنا تھا کہ حماس کی جانب سے یرغمالیوں کی رہائی سے متعلق معاہدے کی تجاویز کو بار بار مسترد کرنے کے بعد حماس کے رہنماؤں کو کسی بھی امریکی اتحادی ملک کے دارالحکومت میں برداشت نہیں کیا جا سکتا۔ امریکی عہدیدار نے بتایا کہ قطر نے تقریباً دس روز قبل حماس کے رہنماؤں سے  بھی اس مطالبے کا اظہار کردیا  تھا کہ واشنگٹن نے تجاویز مسترد کرنے پر قطر سے کہا ہے کہ اب وقت آگیا ہے، حماس کا سیاسی دفتر بند کردیا جائے۔ دوسری جانب حماس کے تین رہنماؤں نے قطر کی جانب سے ملک چھوڑنے کے کسی بھی مطالبے کی خبر کو مسترد کردیا ہے جبکہ قطر کی وزارت خارجہ کی جانب سے بھی خبر کی تصدیق یا تبصرے کی درخواست کا کوئی جواب سامنے نہیں آیا۔ خیال رہے اکتوبر کے وسط میں دوحا میں ہونے والے مذاکرات کا تازہ دور بھی ناکام ہوگیا تھا کیونکہ حماس نے قلیل مدتی جنگ بندی کی تجویز کو مسترد کردیا تھا۔ یاد رہے کہ گزشتہ برس امریکی وزیر خارجہ نے 7 اکتوبر کے حملے کے بعد قطر سمیت خطے کے دیگر ممالک کو واضح کردیا تھا کہ حماس کے ساتھ معمول کے تعلقات برقرار نہیں رکھے جاسکتے جس پر قطر نے واشنگٹن کو یقین دہانی کروائی تھی کہ غزہ جنگ کے خاتمے کے بعد حماس رہنماؤں کی ملک میں موجودگی پر دوبارہ غور کرنے کیلئے تیار ہیں۔ یہ بھی یاد رہے کہ غیرنیٹو اتحادی کے طور پر امریکا  کے خلیجی ریاستوں میں ایک بااثر اتحادی کے طور پر قطر نے امریکی معاہدے کے تحت 2012 میں حماس کو دوحا میں سیاسی دفتر کھولنے کی اجازت دی تھی۔ ","world"
"212","امریکی مسلمان اور عرب ووٹرز کے ڈیموکریٹک پارٹی سے منہ موڑنے کی وجہ کیا بنی؟","https://urdu.geo.tv/latest/386163-","امریکا کی سب سے بڑی مسلم شہری حقوق اور وکالت کی تنظیم کونسل آن امریکن اسلامک ریلیشنز (کیئر) کا کہنا ہے کہ 2024 کے صدارتی انتخابات میں امریکی مسلمان اور عرب ووٹرز نے تاریخی تبدیلی کا مظاہرہ کیا۔ کیئر کے ایگزٹ پول کے مطابق مسلمان اور عرب ووٹرز نے  ڈیموکریٹک پارٹی کے بجائے دیگر امیدواروں یا ڈونلڈ ٹرمپ کی حمایت کی، نصف سے بھی کم مسلم ووٹرز نے نائب صدر کملا ہیرس کو ووٹ دیا جبکہ باقی ووٹرز نے تیسرے فریق  یا ٹرمپ کو ترجیح دی۔ کیئر کے ڈائریکٹر برائے حکومتی امور رابرٹ مکاؤ کا کہنا ہے کہ ""گزشتہ 20 سال میں پہلی بار مسلم کمیونٹی تین امیدواروں میں منقسم ہوئی ہے۔ امریکی مسلمان اور عرب ووٹرز کے ڈیموکریٹک پارٹی سے منہ موڑنے کی اہم وجہ غزہ پالیسی کو قرار دیتے ہوئے کیئر کے قومی ایگزیکٹو ڈائریکٹر نے کہا کہ کملا ہیرس نےغزہ پر جنگ بندی اور اسرائیل کو ہتھیاروں کی فراہمی معطل کرنے کی عوامی حمایت کو نظرانداز کیا، انہوں نے صرف ایک ہمدردانہ لہجہ اپنایا جبکہ صدر بائیڈن کی پالیسی پر قائم رہیں۔ انہون نے کہا کہ کیئر کی جانب سے مسلم ووٹرز کے ایگزٹ پول کی ریلیز مزید تجزیات کیلئے مؤخر کر دی گئی ہے تاکہ ووٹرز کی ترجیحات کا بہتر تجزیہ کیا جا سکے۔ کیئر کے مطابق انتخابات کے بعد امریکی مسلمان برادری کی ٹرمپ سے اپیل ہے کہ وہ اپنے وعدے پورے کریں اور غزہ جنگ کا خاتمہ کریں۔ ","world"
"213","نیواڈا سے منتخب ریاستی اسمبلی کی رکن حنادی ندیم کون؟","https://urdu.geo.tv/latest/386161-","حنادی ندیم امریکا کے عام انتخابات میں نیواڈا سے ریاستی اسمبلی کی رکن بننے میں کامیاب ہوگئیں۔ امریکن پاکستانی حنادی ندیم نے یہ الیکشن ڈیموکریٹک پارٹی کے ٹکٹ پر لڑا۔ صدارتی الیکشن میں پانسہ پلٹنے والی ریاستوں میں سے ایک سمجھی جانیوالی اس ریاست کی اسمبلی نشست کیلئے ان کا مقابلہ ری پبلکن حریف برینڈن ڈیوس سے تھا۔ ڈسٹرکٹ 34 کی نمائندگی جیتنے کیلئے ہوئے انتخابات میں انہیں 15 ہزار 617 ووٹ ملے جو کہ 52 اعشاریہ 9 فیصد ہیں۔ سخت مقابلے میں ان کے حریف برینڈن ڈیوس 13 ہزار 904 ووٹ لے پائے جوکہ تقریباً 47 اعشاریہ ایک فیصد ہیں۔ نیواڈا کے اس ڈسٹرکٹ میں کانٹے کا مقابلہ ہونے کی بنیادی وجوہات میں سے ایک یہ بھی تھی کہ یہ نشست الیکشن سے پہلے ہی خالی ہوگئی تھی۔ قسمت کی دیوی حنادی ندیم پر پہلے ہی سے مہربان تھی کیونکہ ڈیموکریٹک پارٹی کا کوئی بھی شخص یہ ٹکٹ لینے کیلئے ان کے مقابلے میں اترا ہی نہیں تھا۔ وہ پارٹی کی بلامقابلہ امیدوار بنیں جس کی وجہ سے پوری پارٹی نے ان کا بھرپور ساتھ دیا۔ حنادی ندیم انٹریپرینئیور ہیں اور ہیلتھ کیئر کے کاروبار سے وابستہ ہیں۔ وہ مشہور فلاحی تنظیم اپنا الائنس سے بھی وابستہ رہی ہیں، پاکستان اور امریکا دونوں میں خواتین اور بچوں کیلئے ہیلتھ کیئر سے متعلق سماجی خدمات ادا کرتی رہی ہیں۔  حنادی ندیم کا  تعلق پاکستان کے دارالحکومت اسلام آباد سے ہے۔ شوہر سمیت ان کے گھرانے کے کئی افراد فزیشنز ہیں۔ اسی لیے وہ تعلیم اور صحت پر خصوصی توجہ دیتی رہی ہیں۔ جیو سے گفتگو کرتے ہوئے حنادی ندیم نے کہا کہ وہ  گن وائلنس روکنے، پبلک سیفٹی، ہاؤسنگ اور رینٹل مسائل حل کرنے، ملازمتیں پیدا کرنے، معیشت کی بہتری، ماحولیاتی آلودگی پرقابو پانے، تولیدی حقوق، تعلیم  اورہیلتھ کیئر کیلئے خدمات انجام دینے کی ہر ممکن کوشش کریں گی۔","world"
"214","حوثیوں نے امریکی ڈرون طیارہ مارگرانے کی ویڈیو جاری کردی","https://urdu.geo.tv/latest/386156-","یمنی حوثیوں نے امریکی ایم کیو 9 ڈرون طیارہ مارگرانے کی ویڈیو جاری کردی۔ دارالحکومت صنعا میں احتجاجی مظاہرے میں خطاب سے حوثی ترجمان یحییٰ سریع نے کہا کہ یمنی صوبے الجوف میں امریکی ڈرون ایم کیو 9 کو مار گرایا۔   یحییٰ سریع نے کہا کہ حوثیوں کی جانب سے جنوبی اسرائیل میں واقع نیواتیم ائیربیس پر فلسطین 2 نامی بیلسٹک میزائل بھی داغا گیا۔ یحییٰ سریع نے مزید کہا کہ حوثی فلسطین کی حمایت جاری رکھتے ہوئے اسرائیل اور اس سے منسلک بحری جہازوں کے لیے بحری راستے بند رکھیں گے اور جہازوں کو نشانہ بناتے رہیں گے۔ ہائپر سونک بیلسٹک  میزائل نے 2000 کلومیٹر سے زائد کا سفر  صرف 11 منٹ میں طے کیا اور اسرائیل میں اپنے ٹارگٹ تک پہنچا، حوثی ترجمان حوثی گروپ کی جانب سے داغے جانے والے ہائپرسونک میزائل کا نام ’فلسطین 2‘ ہے۔ ","world"
"215","نیتن یاہوکے دفتر نے سابق وزیر دفاع اور فوجی اہلکاروں کی حساس ویڈیوز جمع کیں، اسرائیلی میڈیا کا انکشاف","https://urdu.geo.tv/latest/386146-","اسرائیلی وزیر اعظم کے دفتر کی جانب سے سابق وزیر دفاع یواف گیلانٹ اور فوجی اہلکاروں کی حساس ویڈیوز جمع کرنے کا انکشاف سامنے آیا ہے۔ اسرائیلی اخبار ٹائمز آف اسرائیل کی رپورٹ کے مطابق وزیر اعظم بنیامین نیتن یاہو کے دفتر نے سابق وزیر دفاع اور وزیر اعظم کے دفتر میں کام کرنے والے ایک فوجی اہلکار کی سکیورٹی کیمر ا سے بنی حساس ویڈیوز جمع کی ہوئی ہیں۔ بنیامین نیتن یاہو کے دفتر نے ان الزامات کی تردید کرتے ہوئے انہیں جھوٹ پر مبنی قرار دیا ہے۔ متعدد اسرائیلی میڈیا اداروں کی جانب سے رپورٹ کیا گیا ہے کہ کچھ ماہ قبل اسرائیل ڈیفنس فورسز کے سربراہ جنرل ہرزی حلاوی کو اس بات کی اطلاع دی گئی تھی کہ وزیر اعظم کے دفتر کے پاس ایک سینئر فوجی اہلکار کی حساس ویڈیو موجود ہے جسے قابل اعتراض انداز میں استعمال کیا گیا ہے۔ اسرائیلی چینل 12 کے مطابق اسرائیلی وزیراعظم کے دفتر کے دو سینئر حکام سکیورٹی کیمروں سے حساس ویڈیوز حاصل کرنے میں ملوث تھے تاہم اس کی وجہ معلوم نہ ہوسکی۔ اسرائیلی نیوز ویب سائٹ وائے نیٹ کے مطابق اس وقت کے وزیر دفاع یواف گیلانٹ کی ویڈیو بھی حاصل کی گئی تھی، جس میں انہیں اکتوبر 2023 میں تل ابیب میں وزارت دفاع کے ہیڈکوارٹر میں ایک سکیورٹی گارڈ کے ساتھ جھگڑتے ہوئے دکھایا گیا تھا۔ وائے نیٹ نے کہا کہ وزیر اعظم ہاؤس نے  نیتن یاہو کے وزیر دفاع سے بگڑتے ہوئے تعلقات کے دوران اس ویڈیو کو نامعلوم وجوہات کی بنا پر اپنے پاس رکھا ہوا تھا۔ اسرائیلی وزیر اعظم بنیامین نیتن یاہو نے گزشتہ دنوں وزیر دفاع یواف گیلانٹ کو عہدے سے برطرف کردیا تھا۔ خیال رہے کہ اسرائیلی پولیس وزیر اعظم ہاؤس کے حوالے دو علیحدہ معاملات کی تحقیقات کررہی ہے۔ ان میں سے ایک معاملہ اسرائیلی فوج کے حساس ترین دستاویزات کی چوری اور وزیر اعظم کے قریبی افراد کو لیک کیے جانے کے حوالے سے ہے جنہوں نے بعد ازاں ان دستاویزات میں موجود معلومات کو مبینہ طور پر سیاسی مفادات کے لیے غیر ملکی میڈیا کو لیک کیا۔ اس حوالے سے اسرائیلی پولیس 5 افراد کو گرفتار کرچکی ہے جن میں وزیر اعظم کے دفتر کے ساتھ کام کرنے والا ایک ترجمان بھی شامل ہے۔ اسرائیلی پولیس غزہ میں جنگ کے آغاز کے بعد سے ہونے والی بدعنوانی اور مبینہ مجرمانہ واقعات کے حوالے سے بھی تحقیقات کررہی ہے۔ چند روز قبل اسرائیلی وزیراعظم بن یامین نیتن یاہو نے دوران جنگ اسرائیلی وزیر دفاع یواف گیلانٹ کو برطرف کردیا تھا یواف گیلانٹ نے گزشتہ روز 7 ہزار قدامت پسند یہودیوں کو اسرائیلی فوج میں بھرتی کرنے کی منظوری دی تھی۔   ","world"
"216","تارکین وطن کو امریکا آنے سے روکنے اور انہیں ملک بدر کرنے کی بات پر قائم ہوں: ٹرمپ","https://urdu.geo.tv/latest/386115-","واشنگٹن: صدارتی انتخابات جیتنےکے بعد بھی ڈونلڈ ٹرمپ نے تارکین وطن کی آمد روکنے اور انہیں امریکا سے نکالنے کے اپنے بیانات پر قائم رہنے کا عزم ظاہر کیا ہے۔ صدارتی انتخابات میں کامیابی کے بعد ڈونلڈ ٹرمپ نے امریکی میڈیا کو اپنا پہلے انٹرویو دیتے ہوئے کہا کہ وہ امریکا کے بارڈرز کو محفوظ بنانے اور تارکین وطن کو ملک بدر کرنے کے اپنے بیانات پر قائم ہیں۔ امریکی میڈیا کے مطابق لوگوں کی ملک بدری کی قیمت کے سوال پر ٹرمپ نے جواب دیا کہ یہ قیمت کی بات نہیں ہے، خاص کر ایسے وقت میں جب لوگوں کو قتل کیا جائے اور منشیات گینگ ملک کو تباہ کررہے ہیں تو ایسے میں لوگوں کو واپس جانا ہوگا اور اس کے سوائے کوئی اور راستہ نہیں۔ امریکی میڈیا نے اپنی رپورٹ میں کہا کہ ڈونلڈ ٹرمپ کے صدر بننے کی صورت میں غیرقانونی تارکین کو کیمپوں میں رکھ کر بے دخل کیا جائے گا ٹرمپ نے یہ بھی کہا کہ وہ لوگوں کے امریکا آنے کے خلاف بالکل نہیں ہیں بلکہ وہ چاہتے ہیں کہ لوگ امریکا آئیں۔ ایک رپورٹ کے مطابق امریکا میں تارکین وطن کی تعداد لاکھوں میں ہےاور امریکی حکام کا کہنا ہے کہ اتنے زیادہ لوگوں کو ملک بدر کرنے کے پلان میں حکومت کو معاشی اور نقل و حمل کے چیلنجز درپیش ہونگے۔ واضح رہے کہ نومنتخب امریکی صدر ڈونلڈ ٹرمپ اپنی انتخابی مہم میں تارکین وطن کی امیگریشن روکنے اور غیر قانونی رہائش پذیر لوگوں کو نکالنے کی بات کرتے رہےہیں۔","world"
"217","نیدرلینڈز: فلسطینی پرچم کی بے حرمتی، فٹبال میچ کے بعد تصادم میں 11 اسرائیلی زخمی ","https://urdu.geo.tv/latest/386105-","  ایمسٹرڈیم: نیدرلینڈز میں ایک فٹبال میچ کے بعد اسرائیلی شائقین اور اسٹیڈیم کے باہر مظاہرہ کرنے والے فلسطینی مظاہرین میں تصادم ہوا۔ غیر ملکی میڈیا کے مطابق نیدرلینڈز کے دارالحکومت ایمسٹرڈیم  میں جاری فٹبال میچ کے بعد اسرائیلی فٹبال ٹیم مکابی تل ابیب کےحامیوں اور فلسطینی مظاہرین میں تصادم کے نتیجے میں 11 اسرائیلی تماشائی زخمی ہوگئے۔ رپورٹ کے مطابق کے مطابق فٹبال میچ سے قبل اسرائیلی تماشائیوں نے فلسطینی پرچم کی بے حرمتی کی، اس دوران عرب مخالف اورغزہ کے بچوں کےخلاف نفرت انگیز نعرے بھی لگائے گئے جس کے نتیجے میں تصادم شروع ہوا۔ عرب میڈیا کا بتانا ہے کہ میچ سے قبل اسپین میں سیلاب میں مرنے والوں کے لیے ایک منٹ کی خاموشی پربھی اسرائیلی تماشائی شورمچاتے رہے اور اس دوران  عرب مخالف ترانے پڑھے گئے۔ رپورٹ کے مطابق حملوں کے بعد اسرائیلی وزات خارجہ نے اپنے شہریوں کو ہدایت کی ہے کہ وہ  ہوٹلز تک محدود رہیں جب کہ اسرائیلی وزیراعظم نیتن یاہو نے اپنے شہریوں کو واپس لانے کے لیے دو طیارے ہنگامی طور پر ایمسٹرڈیم بھیجنے کا حکم دیا ہے۔","world"
"218","بابا صدیقی کے قتل پر کیا کیا دینے کا وعدہ ہوا؟ گرفتار شوٹر کے دوران تفتیش انکشافات","https://urdu.geo.tv/latest/386101-","بھارتی ریاست مہاراشٹرا کے سابق وزیر مرحوم بابا صدیقی کو قتل کرنے  کیلئے ہائر کیے گئے گرفتار شوٹر نے  انکشاف کیا ہے کہ ان کے پاس سیاستدان  کو قتل کرنے کے لیے ’پلان بی‘ بھی موجود تھا۔ 12 اکتوبر کو بھارتی سیاسی شخصیت اور سلمان خان کے قریبی بابا صدیقی کو ممبئی میں 3  مسلح افراد نے  قتل کردیا  تھاجس کی ذمہ داری لارنس گینگ نے قبول کی تھی اور سوشل میڈیاپوسٹ میں گینگ ممبر نے لکھا تھا کہ سلمان خان کی مدد کرنے والوں کو نہیں چھوڑیں گے۔ بعد ازاں پولیس نے بابا صدیقی  کے قتل کے الزام میں درجنوں افراد کو گرفتار  کیا۔   بھارتی میڈیا کے مطابق حال ہی میں پونے  کے رہائشی  گورو ولاس اپونے کو  ہائی پروفائل بابا صدیق قتل کیس  میں 16 ویں ملزم کے طور پر  گرفتار کیا گیا جس نے دوران تفتیش انکشاف کیا کہ بیک اپ پلان کے طور پر 6 شوٹرز کو ہائر کیا گیاتھا۔ گرفتار شوٹر  نے پولیس کو بتایا کہ ماسٹر مائنڈ شبھم لونکر نے  انہیں ہتھیار دیکر جھارکھنڈ بھیجا تھاجہاں انہوں نے کئی فائرنگ کرنے کی مشقیں کیں، جھارکھنڈ کے لیے روانہ ہونے سے پہلے اپونے نے اپنے گھر والوں کو بتایا کہ وہ دوستوں کے ساتھ مدھیہ پردیش جارہا ہے۔ گرفتار ملزم نے پولیس کو مزید بتایا کہ  ماسٹر مائنڈ  لونکر نے انہیں بابا صدیقی کو شوٹ کرنے کی صورت میں 25 لاکھ روپے، دبئی کے ٹکٹ، ایک فلیٹ اور ایک گاڑی دینے کا وعدہ کیا تھا۔  خیال رہے کہ بالی وڈ اسٹار سلمان خان کی سکیورٹی پر ان کے مداحوں میں تشویش پائی جاتی ہے اور بابا صدیقی کے قتل کے بعد یہ تشویش مزید بڑھ گئی ہے، بابا صدیقی کے قتل کے بعد لارنس بشنوئی گروپ نے دھمکی دی تھی کہ جو بھی سلمان خان کی مدد کرے گا وہ ان کے نشانے پر ہوگا۔","world"
"219","برطانیہ: لڑکیوں سے زیادتی کرنے والے 20 ملزمان کو  مجموعی طور پر 219 سال کی سزا ","https://urdu.geo.tv/latest/386057-","لندن: برطانیہ میں لڑکیوں سے زیادتی میں ملوث 20 افرادکو مجموعی طورپر 219 سال قید کی سزا سنادی گئی۔ غیر ملکی میڈیا کے مطابق برطانوی شہر ہیلی فیکس میں 12 سے 16 سال کی عمرکی 4 لڑکیوں سے زیادتی ثابت ہونے کے بعد ان واقعات میں ملوث  20 افرادکو مجموعی طورپر 219 سال قید کی سزا سنائی گئی ہے۔ رپورٹ کے مطابق زیادتی کے واقعات  میں ملوث ملزمان کو 2001 سے 2010 کےدرمیان زیادتی کے مختلف کیسز میں سزاسنائی گئی۔ حکام کا بتانا ہے کہ زیادتی کے واقعات کی تحقیقات کا آغاز 2016 میں ہوا تھا جب 13 سے 16 سال کی 2 لڑکیوں سے 2006 سے 2009 کے درمیان ہونے والے واقعات کی تحقیقات کی گئیں۔ رپورٹ کے مطابق دوسری تحقیقات کا آغاز بھی 2016 میں ہی ہوا جب ایک لڑکی کے ساتھ 2006 سے 2010 کے درمیان زیادتی کے واقعات ہوئے، اس وقت اس کی عمر محض 13 سال تھی جب کہ ایک اور لڑکی سے زیادتی کے واقعے کی تحقیقات کا آغاز 2018 میں ہوا۔ غیر ملکی میڈیا کا بتانا ہے کہ زیادتی کے واقعات کے وقت ملزمان کی جانب سے لڑکیوں کو دھمکیاں دیکر بلیک میل بھی کیا گیا۔","world"
"220","ٹرمپ کا انتخابی مہم کی خاتون مینیجر کو  وائٹ ہاؤس چیف لگانے کا فیصلہ","https://urdu.geo.tv/latest/386062-","واشنگٹن: صدارتی انتخاب جیتنے کے بعد ڈونلڈ ٹرمپ نے وائٹ ہاؤس میں پہلی بڑی تقرری کا فیصلہ کرلیا۔ غیر ملکی میڈیا کے مطابق ڈونلڈ ٹرمپ نے اپنی انتخابی مہم کی مینیجر اور ان کی جیت  میں اہم کردار ادا کرنے والی سوزن وائلز کو وائٹ ہاؤس میں چیف آف اسٹاف مقرر کرنے کا فیصلہ کیا ہے۔ ڈونلڈ ٹرمپ پر 26خواتین کے ساتھ جنسی تعلقات کا الزام لگا رپورٹ کے مطابق 67 سالہ سوزن وائلز  پہلی خاتون ہوں گی جنہیں وائٹ ہاؤس میں چیف آف اسٹاف بننے کا اعزاز حاصل ہوگا۔ وائٹ ہاؤس چیف آف اسٹاف کی اہمیت وائٹ ہاؤس کے چیف آف اسٹاف کی پوسٹ انتہائی اہمیت کی حامل ہوتی ہے کیونکہ یہ عہدہ صدر کی انتظامیہ میں اہم کردار ادا کرتا ہے۔ چیف آف اسٹاف، وائٹ ہاؤس کی  انتظامیہ کو منظم انداز میں کام کروانے کا ذمہ دار ہوتا ہے اور ان کی نگرانی کرتا ہے۔ چیف آف اسٹاف امریکی صدر  کی مصروفیات کا شیڈول بھی طے کرتا ہے اور دیگر حکومتی اور انتظامی اداروں سے رابطہ کروانے والے کا کردار بھی ادا کرتا ہے۔","world"
"221"," حزب اللہ کے اسرائیل پر 120 راکٹ حملے، ایک اسرائیل فوجی مارا گیا","https://urdu.geo.tv/latest/386051-","  لبنان کی  مزاحمتی تنظیم حزب اللہ نے اسرائیل پر 120 راکٹس داغ دیے  جس دوران ایک  اسرائیلی فوجی کی ہلاکت کی تصدیق ہوئی ہے۔ غیر ملکی خبر رساں ادارے کے مطابق اسرائیلی فورسز  نے  لبنان پر وحشیانہ حملے کیے جس کے نتیجے میں 60 افراد شہید اور 163 زخمی ہوگئے جب کہ اسرائیلی حملے میں اقوام متحدہ امن مشن فورس اور لبنانی فوج کے اہلکار بھی زخمی ہوئے۔ میڈیا رپورٹس کے مطابق حزب اللہ نے  بھی اسرائیل پر  بھرپور جوابی حملے کیے اور120 راکٹس  داغ دیے، اس دوران  مزید ایک اسرائیلی فوجی کی ہلاکت کی تصدیق ہوئی ہے۔ دوسری جانب  اسرائیلی فورسز نے غزہ کے شاطی پناہ گزین کیمپ پر حملہ کردیا  جس کے نتیجے میں  غزہ میں اسرائیلی مظالم کے باعث  مزید 62 افراد شہید ہوگئے،  حماس  نے دنیا بھر سے فلسطینیوں کی نسل کشی کے خلاف 3 روزہ احتجاج کی اپیل کی ہے۔ علاوہ ازیں برطرف سابق اسرائیلی وزیر دفاع گیلنٹ نے کہا کہ اسرائیل کی فوج کو غزہ میں رکھنے کا اب کوئی جواز نہیں ہے، غزہ سے فوج نہ نکالی تو اسرائیل کو بھاری قیمت چکانا ہوگی۔ حزب اللہ نے حیفہ کے قریب بحری اڈے کو بھی ڈرون اور میزائلوں سے نشانہ بنایا چند روز قبل اسرائیلی وزیراعظم بن یامین نیتن یاہو نے دوران جنگ اسرائیلی وزیر دفاع یواف گیلانٹ کو برطرف کردیا تھا ","world"
"222","ٹرمپ کی کامیابی کے بعد برطانوی شہزادے ہیری کی خفیہ فائل منظرعام پر آنے کا خدشہ","https://urdu.geo.tv/latest/386039-","امریکی صدارتی انتخاب میں ڈونلڈ ٹرمپ کی کامیابی کے نتیجے میں برطانیہ کے شہزادہ ہیری کی خفیہ امیگریشن فائل منظر عام پر آسکتی ہے۔ بائیڈن انتظامیہ نے اب تک اِس فائل کو ریلیز ہونے سے روکے رکھا ہے۔ 2016 کے الیکشن کے دوران میگھن مارکل کی جانب سے ٹرمپ کو عورت دشمن قرار دیے جانے اور جواب میں ٹرمپ کی جانب سے میگھن کیلئے گھٹیا کا لفظ استعمال کرنے کے بعد ڈونلڈ ٹرمپ اور شہزادہ ہیری کے درمیان جھگڑا شروع ہوا۔ اسی سال فروری میں ٹرمپ نے کہا کہ اگر وہ دوبارہ صدر بنے تو شہزادہ ہیری کو سپورٹ نہیں کریں گے کیونکہ اُس نے ملکہ الزبتھ کو دھوکہ دیا ہے۔ ٹرمپ نے یہ بھی کہا کہ اگر پرنس ہیری نے اپنی امیگریشن ایپلی کیشن میں جھوٹ بولا تو مناسب کارروائی کی جائے گی۔ شہزادہ ہیری کی امریکی امیگریشن کی درخواست پر اُس وقت سوال اُٹھنے شروع ہوئے جب اُنہوں نے 2023 میں اپنی یادداشت ’Spare‘ میں اعتراف کیا کہ وہ تفریحاً منشیات استعمال کرتے رہے ہیں۔ یہ بات امریکی امیگریشن کی ایپلی کیشن میں ظاہر کرنا لازمی ہے، دائیں بازو کے تھنک ٹینک ہیریٹج فاؤنڈیشن کا دعویٰ ہے کہ منشیات کا تفریحاً استعمال بھی امریکی شہریت کیلئے نااہلی کا باعث ہوتا ہے۔ امریکا میں محکمہ داخلی سلامتی امیگریشن کے معاملات دیکھتا ہے، اُس نے شہزادہ ہیری کی فائلز ریلیز کرنے سے انکار کیا تو ہیریٹج فاؤنڈیشن نے محکمے کے خلاف مقدمہ دائر کر دیا۔ جو ابھی اپیل میں ہے۔ برطانوی میڈیا کا کہنا ہے کہ امیگریشن کے معاملے میں شہزادہ ہیری کو بائیڈن انتظامیہ کی مکمل حمایت حاصل ہے، لیکن ہو سکتا ہے نو منتخب صدر ٹرمپ ایسا نہ کریں اور یہ بھی ہوسکتا ہے کہ محکمہ داخلی سلامتی کا نیا وزیر شہزادہ ہیری کی امیگریشن ایپلی کیشن کے دوبارہ جائزے کا حکم دے دے۔ ڈونلڈ ٹرمپ کے امیگریشن سے متعلق سخت مؤقف کی روشنی میں ہیریٹج فاؤنڈیشن کا کہنا ہے کہ شہزادہ ہیری کے ریکارڈز منظرعام پر لانا یہ واضح پیغام دے گا کہ قانون ہر ایک کیلئے برابر ہے۔ ","world"
"223","ٹرمپ کا پیوٹن سے گفتگو کی خواہش کا اظہار، روسی صدر نےجیت پر مبارکباد کا پیغام دیدیا","https://urdu.geo.tv/latest/386038-","نو منتخب امریکی صدر ڈونلڈ ٹرمپ نے روسی صدرپیوٹن سے گفتگو کی خواہش کا اظہار کردیا۔ ٹرمپ کا کہنا تھا کہ صدارتی الیکشن جیتنے کے بعد 70 سے زائد عالمی رہنماؤں سے بات ہوئی لیکن ابھی تک روسی صدر سے بات نہیں ہوئی، ان سے بات کرنے کا ارادہ ہے۔ بعد ازاں روسی صدر  ولادیمیر پیوٹن نے نومنتخب امریکی صدر ڈونلڈ  ٹرمپ کو صدارتی الیکشن جیتنے پر مبارکباد پیش کردی۔ روسی صدر  نے کہا کہ روس امریکا کے ساتھ تعلقات بحالی کیلئے تیار ہے، بال امریکا کے کورٹ میں ہے، ٹرمپ کی جانب سے روس سے تعلقات کی بحالی کی خواہش پر توجہ دینی چاہیے۔ امریکا روس کیلئے دشمن ریاست ہے جو یوکرین کی جنگ میں براہ راست اور بالواسطہ طور پر ملوث ہے: کریملن کا بیان صدر پیوٹن کا کہنا تھا کہ انہیں امید ہے امریکا سمجھ لے گا کہ روس پر پابندیاں لگانے کی ضرورت نہیں اور ہماری سرحدوں پر تنازعات کیلئے اکسانے کا بھی فائدہ نہیں ہوگا۔ گزشتہ روز کریملن سے جاری ایک بیان میں روسی صدر ولادیمیر پیوٹن کی جانب سے امریکا کے نو منتخب صدر ڈونلڈ ٹرمپ کو مبارکباد کا پیغام بھجوائے جانے سے متعلق کہا گیا تھا کہ  ٹرمپ کو جیت پر مبارکباد دینے کے صدر پیوٹن کے کسی بھی منصوبے سے لاعلم ہیں۔ بیان میں کریملن کا کہنا تھا کہ امریکا روس کیلئے دشمن ریاست ہے جو یوکرین کی جنگ میں براہ راست اور بالواسطہ طور پر ملوث ہے۔  ","world"
"224","بائیڈن نے وائٹ ہاؤس چھوڑنے سے پہلے مزید قانون سازی کرنے کا اشارہ دیدیا","https://urdu.geo.tv/latest/386035-","صدارتی انتخابات میں ڈیموکریٹس کی شکست کے بعد امریکی صدر جوبائیڈن نے وائٹ ہاؤس میں مختصر خطاب میں کہا کہ جمہوریت میں عوامی رائے کو تسلیم کیا جاتا ہے، 20 جنوری کو اقتدار کی منتقلی پرامن طریقے سے کریں گے۔ کملا ہیرس کی شکست تسلیم کرتے ہوئے صدر بائیڈن کا کہنا تھا کہ کملا ہیرس نے بہترین مہم چلائی، امریکا کا انتخابی نظام شفاف ترین ہے۔ انہوں نے کہا کہ  جمہوریت میں ہمیشہ عوام کی رائےچلتی ہے، ڈونلڈ ٹرمپ کو فون پر مبارکباد دی ہے  اور  یقین دلایا ہے کہ انتظامیہ ان کی ٹیم کےساتھ کام کرےگی۔ اپنے مختصر خطاب میں  جو بائیڈن نے مزید کہا کہ ہم نے تاریخی صدارت کی، مضبوط معیشت چھوڑ کر جارہے ہیں، ہماری قانون سازی سے امریکی عوام کو اگلے دس سال میں فائدہ ملنا شروع ہوگا۔ صدر بائیڈن نے وائٹ ہاؤس چھوڑنے سے پہلے مزید قانون سازی کرنے کا اشارہ دیتے ہوئے کہا کہ اُن کے پاس 74 دن ابھی باقی ہیں اور ہر دن اہمیت رکھتا ہے۔ ","world"
"225","’آرٹیکل 370 کی دیوار قبرستان میں گاڑھ دی‘ مودی کا مقبوضہ کشمیراسمبلی کی قرارداد پر ردعمل","https://urdu.geo.tv/latest/386034-","بھارت کے وزیراعظم نریندر مودی نے مقبوضہ کشمیر کی اسمبلی سے آرٹیکل 370 کے خاتمے کیخلاف منظور قرارداد پر ردعمل دیتے ہوئے کہا ہے کہ آرٹیکل 370 کی دیوار قبرستان میں گاڑھ دی ہے، دنیا کی کوئی طاقت 370 دوبارہ نہیں لاسکتی۔ اگست 2019 میں بھارتی سرکار نے یکطرفہ اقدام سے مقبوضہ کشمیر کی حیثیت بدل دی تھی، مقبوضہ کشمیر کی نئی اسمبلی کے پہلے ہی اجلاس میں اراکین نے مطالبہ کیا تھا کہ علاقے کا خصوصی درجہ بحال کیا جائے۔ بی جے پی ارکان کو چھوڑ کر ارکان اسمبلی کی اکثریت نے قرارداد کی حمایت کی۔ نیشنل کانفرنس اور کانگریس اتحاد نے قرارداد منظور کرکے نئی دہلی سے مطالبہ کیا تھا کہ مقبوضہ کشمیر کی حیثیت بحال کی جائے۔ دوران اجلاس بی جے پی کے اراکین اسمبلی نے پی ڈی پی کی جانب سے پیش قراداد کی کاپیاں چھیننے کی کوشش بھی کی تھی جس پر سارجنٹ آف آرمز نے ہنگامہ آرائی کرنے والے بی جے پی اراکین کو باہر نکال دیا۔ بھارت کی سپریم کورٹ کے سبکدوش ہونے والے چیف جسٹس نے بھی آرٹیکل 370 منسوخ ہونے کی توثیق کی تھی مگر ریاستی انتخابات کرانے کا بھی حکم دیا تھا۔ ","world"
"226","اسرائیل کا جدید جنگی طیاروں کے حصول کیلئے امریکی کمپنی سے معاہدہ","https://urdu.geo.tv/latest/386015-","اسرائیل نے جدید امریکی جنگی طیاروں کے لیے امریکی کمپنی سے 5.2 ارب ڈالر کا معاہدہ کرلیا۔ معاہدے کے تحت اسرائیل امریکی کمپنی بوئنگ سے 25 جدید ایف 15 جنگی طیارے حاصل کرے گا۔ یہ معاہدہ رواں سال اسرائیل کے لیے منظور کی جانے والی امریکی امداد کا حصہ ہے۔ معاہدہ اسرائیل کو جدید ایف 15 طیاروں کی فراہمی 2031 میں شروع ہوگی اور ہر سال 4 سے 6 طیارے فراہم کیے جائیں گے۔ اسرائیلی وزارت دفاع کے مطابق نئے طیارے زیادہ طویل پرواز کرسکیں گے اور زیادہ گولہ بارود لے جاسکیں گے۔ خیال رہے کہ امریکا 7 اکتوبر 2023 کو غزہ میں اسرائیلی جارحیت کے آغاز سے اب تک اسرائیل کو 40 ارب ڈالر کے ہتھیار فراہم کرنے کے معاہدے کرچکا ہے۔ اسرائیل کے دفاع اورحوثیوں کے حملے سے اتحادیوں کی حفاظت یقینی بنانے کیلئے اقدامات کیے ہیں: پینٹاگون بل بورڈز پر ڈونلڈ ٹرمپ  کو مبارک دیتے ہوئے لکھا ہے کہ اسرائیل کو عظیم بناؤ، ساتھ ہی ڈونلڈ ٹرمپ کی تصویر بھی موجود ہے۔ ","world"
"227","ٹرمپ چاہتے ہیں اسرائیل فیصلہ کن کامیابی کیساتھ جلد جنگوں کا اختتام کرے: ریپبلکن ترجمان","https://urdu.geo.tv/latest/386016-","ریپبلکن پارٹی کی ایک ترجمان کا کہنا ہےکہ  نومنتخب امریکی صدر ڈونلڈ ٹرمپ چاہتے ہیں کہ اسرائیل فیصلہ کن کامیابی کے ساتھ جلد از جلد اپنی جنگوں کا اختتام کرے۔ اسرائیلی اخبار کے مطابق اسرائیلی ٹی وی چینل کو دیے گئے انٹرویو میں ریپبلکن پارٹی کی ترجمان ایلزبتھ پپکو نے ٹرمپ کی جانے سے الیکشن میں فتح کے بعد اپنی پہلی تقریر میں جنگوں کے خاتمے سے متعلق بیان پر کہا کہ  ڈونلڈ ٹرمپ چاہتے ہیں کہ اسرائیل جلد از جلد اور  فیصلہ کن کامیابی کے ساتھ غزہ اور لبنان میں  اپنی جنگیں اختتام کو پہنچائے۔ ایلزبتھ پپکو کا کہنا تھا کہ ٹرمپ چاہتے ہیں کہ یہ جنگ جیت کر ختم ہو۔ 100 فیصد یہی طریقہ ہے جس کے بارے میں وہ ہمیشہ  جنگوں کے خاتمے کے بارے میں بات کرتے ہیں۔   ریپبلکن پارٹی کی ترجمان کا یہ بھی کہنا تھا کہ  7 اکتوبر 2023 کو حماس کی جانب سے اسرائیل پر  حملے کے وقت اگر ٹرمپ صدر ہوتے تو وہ حملہ نہیں ہوتا۔ ایلزبتھ پپکو نے مزید کہا کہ اسرائیل کی جانب سے 8 اکتوبر کو دیا جانے والا جواب بھی مختلف ہوتا، ڈونلڈ ٹرمپ ہمیشہ کہتے ہیں کہ بے گناہ لوگوں کی ہلاکت کم سے کم ہو، ان کا یہی مؤقف ہے، چاہے غزہ جنگ کی بات ہو یا یوکرین کی۔ خیال رہے کہ صدارتی انتخابات میں کامیابی پر ڈونلڈ ٹرمپ نے اپنی تقریر میں نئی جنگیں شروع کرنے کے بجائے جاری جنگیں ختم کرنے کا اعلان کیا تھا۔ صدارتی الیکشن میں کامیابی کے بعد فلوریڈا میں وکٹری اسپیچ کرتے ہوئے ڈونلڈ ٹرمپ نے کہا کہ آج ہم نے تاریخ رقم کی ہے، امریکا نئی بلندیوں پر پہنچے گا  اور  ملک کے تمام معاملات اب ٹھیک کریں گے۔ ٹرمپ نے کہا کہ میں کوئی نئی جنگ شروع نہیں کروں گا بلکہ جنگوں کو ختم کروں گا۔ الیکشن سے قبل یوکرین کے صدر  زیلنسکی سے ٹیلیفون پر بات کرتے ہوئے ڈونلڈ ٹرمپ نے انہیں یقین دہانی کروائی  تھی کہ اگر وہ امریکا کے صدر منتخب ہوئے تو روس کی جانب سے یوکرین کے خلاف شروع کی گئی جنگ کو ختم کر دیں گے۔","world"
"228","سوئٹزر لینڈ میں خواتین کے برقعہ پہننے پریکم جنوری 2025 سے پابندی کا اعلان","https://urdu.geo.tv/latest/386008-","  سوئٹزر لینڈ میں خواتین کے برقعہ پہننے پریکم جنوری 2025 سے پابندی عائد کرنے کا اعلان کردیاگیا۔ سوئس حکومت کی فیڈرل کونسل کی جانب سے جاری بیان میں کہا گیا ہے کہ ہم نے برقعے پر پابندی کو عملی طور پر نافذ کرنے کی تاریخ طے کردی ہے۔ پابندی کے اطلاق کے بعد مسلمان خواتین  عوامی مقامات پر برقعہ  نہیں اوڑھ سکیں گی، پابندی کی خلاف ورزی پر ایک ہزار ڈالر سے زائد کا جرمانہ ہوگا۔ بیان کےمطابق    ہوائی جہاز اور سفارت خانوں میں اس پابندی کا اطلاق نہیں ہوگا۔ اس کے علاوہ عبادت گاہوں میں مسلمان خواتین نقاب کر سکیں گی، صحت اور تحفظ کی ضرورتوں کے پیش نظر بھی چہرہ چھپانے کی  اجازت ہوگی جبکہ تفریح  اور  اشتہارات کے لیے بھی اس کی اجازت ہوگی۔ سوئٹزرلینڈ میں برقعے پر پابندی کا فیصلہ 2021 میں  کیا گیا تھا جس کی مسلم تنظیموں نے مذمت کی تھی۔ ایک مسلمان باحجاب لڑکی کی ہندو  لڑکے کے ساتھ بنائی گئی ویڈیو بھارتی میڈیا پر زیر گردش ہے. ابتدائی نتائج کے مطابق  سوئٹزرلینڈ کے 26 کینٹونز میں سے 22 کینٹونز سے آنے والے نتائج کے مطابق 54 فیصد لوگوں نے نقاب پر پابندی لگانے کے حق میں ووٹ دیا۔ ","world"
"229","یوگنڈا کی پارلیمنٹ میں جھگڑا، اراکین کی ایک دوسرے پر لاتوں مکوں کی برسات","https://urdu.geo.tv/latest/386005-","یوگنڈاکی پارلیمنٹ میں نیشنل کافی امینڈمنٹ بل پر بحث کے دوران اراکین میں جھگڑا ہوگیا۔ یوگنڈا کے  رکن پارلیمنٹ انتھونی اکل  کو ساتھی رکن اسمبلی  فرانسس زاکے نے  گھونسا جڑ دیا۔    زخمی انتھونی کو طبی امداد کے لیے اسپتال منتقل کرناپڑا، وہ  اسپیکر کی سکیورٹی ٹیم کے ایوان میں اسلحہ لانے پر احتجاج کررہےتھے۔ واقعےکے بعد  فرانسس زاکے اور انتھونی اکول سمیت 12 اراکین کو ایوان کی تین نشستوں کے لیے معطل کر دیا گیا۔ ","world"
"230","2024 میں عالمی اوسط درجہ حرارت 1.5 ڈگری سینٹی گریڈ سے زائد رہنے کا امکان","https://urdu.geo.tv/latest/385999-","2024 تاریخ کا گرم ترین سال ثابت ہونے والا ہے اور یہ پہلا سال ہوگا جب عالمی درجہ حرارت 1.5 ڈگری سینٹی گریڈ سے تجاوز کر جائے گا۔ یہ بات یورپی موسمیاتی ادارے Copernicus Climate Change Service (سی سی سی ایس) کی جانب سے جاری ایک رپورٹ میں بتائی گئی۔ بیان میں کہا گیا کہ 2024 میں عالمی درجہ حرارت صنعتی عہد سے قبل کے مقابلے میں 1.55 ڈگری سینٹی گریڈ سے زائد رہنے کا امکان ہے۔ خیال رہے کہ 2015 کے پیرس معاہدے میں طے کیا گیا تھا کہ عالمی درجہ حرارت کو 1.5 ڈگری سینٹی گریڈ سے تجاوز نہیں کرنے دیا جائے گا۔   اس معاہدے میں دنیا بھر کے ممالک سے مطالبہ کیا گیا تھا کہ کاربن ڈائی آکسائیڈ کے اخراج میں کمی لائی جائے تاکہ درجہ حرارت میں اضافے کو 2 ڈگری سینٹی گریڈ تک محدود رکھا جاسکے بلکہ کوشش کی جائے گی کہ وہ 1.5 ڈگری سینٹی گریڈ سے اوپر نہ جائے۔ 2 ڈگری سینٹی گریڈ کی بالائی حد کو سائنسدانوں نے ناقابل تلافی حد قرار دیا ہے کیونکہ اس سے دنیا کو تباہ کن حالات کا سامنا ہوگا۔ یورپی ادارے کی ڈپٹی ڈائریکٹر Samantha Burgess نے کہا کہ یہ عالمی درجہ حرارت کے ریکارڈز میں ایک نیا منفی سنگ میل ثابت ہوگا اور رپورٹ سے کاپ 29 موسمیاتی کانفرنس کو مدد ملے گی۔ کاپ 29 کانفرنس کا آغاز 11 نومبر کو آذربائیجان میں ہو رہا ہے۔ رپورٹ میں بتایا گیا کہ اکتوبر میں عالمی اوسط درجہ حرارت صنعتی عہد سے قبل کے مقابلے میں 1.65 ڈگری سینٹی گریڈ زائد رہا۔ یہ گزشتہ 16 ماہ میں 15 واں مہینہ تھا جب اوسط عالمی درجہ حرارت 1.5 ڈگری سینٹی گریڈ سے زیادہ ریکارڈ ہوا۔","world"
"231","بس ڈرائیور دوران ڈرائیونگ دل کا دورہ پڑنے سے انتقال کرگیا","https://urdu.geo.tv/latest/385942-","بھارتی شہر بنگلورو میں ڈرائیونگ کے دوران ڈرائیوردل کا دورہ پڑنے سے انتقال کرگیا۔ بھارتی میڈیا کے مطابق بنگلورو میٹروپولیٹن ٹرانسپورٹ کارپوریشن کے تحت چلنے والی بس کا ایک ڈرائیور اپنے فرائض انجام دیتے ہوئے چل بسا۔ 40 سالہ کرن کمار نامی نیل منگلا سے داسن پورہ جانے کے لیے بس چلا رہا تھا کہ اس دوران اسے دل کا دورہ پڑا اور وہ موقع پر ہی انتقال کرگیا۔   میڈیا رپورٹس کے مطابق جیسے ہی ڈرائیور نے گاڑی کا کنٹرول کھویاتو مسافروں سے بھری بس ایک اور  بس سے ٹکرا گئی جس پر کنڈکٹر نے حاضری دماغی سے بس کو کنٹرول کرلیا اور مسافروں کی جان بچائی۔ بس رکنے کے بعد کنڈکٹر نے فوری ڈرائیور کو اسپتال منتقل کیا جہاں ڈاکٹرز نے اسے مردہ قرار دیا۔","world"
"232","امریکی انتخابات: مشی گن اور پنسلوینیا سے امریکن پاکستانی خواتین ہارگئیں","https://urdu.geo.tv/latest/385989-","واشنگٹن: امریکی عام انتخابات میں دو اہم ریاستوں مشی گن اور پنسلوینیا  سے الیکشن لڑنے والی دونوں امریکن پاکستانی خواتین شکست سے دوچار ہوگئیں۔ پاکستانی نژاد امریکی عائشہ فاروقی نے ڈیموکریٹک پارٹی کے پلیٹ فارم سے الیکشن لڑا اور  مشی گن ایوان نمائندگان کے لیے ان کا حلقہ 57 تھا جب کہ ان کا مقابلہ ری پبلکن امیدوار تھامس کہن سے تھا جو اس حلقے کے منتخب رکن اسمبلی ہیں۔ انتخابات میں عائشہ فاروقی کو 20 ہزار 2 ووٹ ملے اور ان کے حریف تھامس کہن 26 ہزار 749  ووٹ لے کر فاتح قرار پائے۔ پارٹی ٹکٹ حاصل کرنے کے لیے اگست میں ہونے والی پرائمری میں عائشہ فاروقی کو 4537 ووٹ ملے تھے جب کہ ان کے حریف ٹیلر فاکس 14 سو89 ووٹ لے پائے تھے۔   2 سال پہلے بھی عائشہ فاروقی نے جب الیکشن لڑا تھا تو انہیں 15 ہزار 842 ووٹ ملے تھے جب کہ انکے حریف تھامس کہن 17 ہزار 606 ووٹ لے کر کامیاب رہے تھے۔ عائشہ فاروقی فارمنگٹن ہائی اسکول اور یونیورسٹی آف مشی گن سے تعلیم یافتہ ہیں، وہ بطور اٹارنی اور فلم میکر بھی کام کر چکی ہیں جب کہ عائشہ مک کومب کاؤنٹی بلیک کاکس اور مسلم یہودی ایڈوائزری کاؤنسل کی رکن بھی ہیں۔ الیکشن رزلٹ پر بات کرتے ہوئے عائشہ فاروقی نے کہا کہ انہوں نے آکلینڈ کاؤنٹی تو با آسانی جیت لی لیکن بدقسمتی سے مک کومب کاؤنٹی نہیں جیت پائیں  تاہم انہوں نے توقع ظاہر کی انشااللہ اگلی بار  وہ اس سے زیادہ بہتر امکانات کے ساتھ الیکشن لڑیں گی۔ دوسری جانب مریم صبیح نے پنسلوینیا میں ایوان نمائندگان کے حلقہ 131 سے الیکشن لڑا اور ان کا مقابلہ میلو مک کینزی سے تھا جو اس حلقہ سے ایوان کی رکن ہیں۔ انتخابات میں مک کینزی کو 22 ہزار 140 ووٹ ملے جو  58.3 فیصد ہے جب کہ مریم صبیح 15 ہزار 816   ووٹ لے سکیں۔ ڈیموکریٹک پارٹی کی نامزدگی حاصل کرنے کے لیے اس حلقے میں انہیں ڈیموکریٹک پارٹی رکن جے سانتوس کا سامنا ہوا تھا، مریم نے 4 ہزار 171 ووٹ لیے تھے جبکہ سانتوس 1593 ووٹ لے پائے تھے۔ مریم صبیح رٹگرز  یونیورسٹی سے تعلیم یافتہ ہیں اور انہوں نے پولیٹیکل سائنس میں ماسٹرز کیا ہوا ہے جب کہ وہ بطور صحافی بھی کام کرچکی ہیں۔","world"
"233","ڈونلڈ ٹرمپ کے صدر منتخب ہونے پر ایلون مسک کی دولت میں کھربوں روپے کا اضافہ","https://urdu.geo.tv/latest/385969-","ٹیسلا اور اسپیس ایکس جیسی کمپنیوں کے مالک ایلون مسک دنیا کے امیر ترین شخص ہیں اور امریکی صدارتی انتخابات میں ڈونلڈ ٹرمپ کی کامیابی نے ان کی دولت میں کھربوں روپے کا اضافہ کر دیا ہے۔ جی ہاں واقعی ری پبلکن پارٹی کے امیدوار ڈونلڈ ٹرمپ کے دوبارہ صدر منتخب ہونے کے بعد ایلون مسک کی دولت میں ایک دن میں 26.5 ارب ڈالرز (73 کھرب پاکستانی روپے سے زائد) کا اضافہ ہوا۔ ایلون مسک امریکی صدارتی انتخابات میں ڈونلڈ ٹرمپ کے پرجوش حامی کے طور پر سامنے آئے۔ انہوں نے ڈونلڈ ٹرمپ کی انتخابی مہم کے لیے 11 کروڑ 90 لاکھ ڈالرز عطیہ کیے جبکہ سیاسی ریلیوں میں بھی شرکت کی۔ دنیا کے امیر ترین شخص نے 2024 کے امریکی صدارتی انتخابات کے دوران ڈونلڈ ٹرمپ کی حمایت میں پرجوش مہم چلائی تھی۔ بلومبرگ کے مطابق اب اس کا فائدہ بھی انہیں ہوا ہے اور 26.5 ارب ڈالرز اضافے کے ساتھ ان کی دولت 290 ارب ڈالرز تک پہنچ گئی ہے۔ امریکی صدارتی انتخابات کے نتائج کے بعد ٹیسلا کے حصص کی قیمتوں میں 14.75 فیصد اضافہ ہوا۔ مجموعی طور پر 2 دن کے دوران اس کمپنی کے حصص کی قیمتوں میں 18.81 فیصد اضافہ ہوا ہے۔ واضح رہے کہ ایلون مسک ٹیسلا کے 21 فیصد حصص کے مالک ہیں اور ان کی مجموعی دولت کا 68 فیصد حصہ بھی اسی کمپنی کے حصص سے منسلک ہے۔ امریکی انتخابات میں ڈونلڈ ٹرمپ کی کامیابی سے صرف ایلون مسک کو ہی فائدہ نہیں ہوا بلکہ دنیا کے دوسرے امیر ترین شخص جیف بیزوز کی دولت 7.14 ارب ڈالرز اضافے کے بعد 228 ارب ڈالرز تک پہنچ گئی ہے۔ اسی طرح اوریکل کے شریک بانی لیری ایلیسن کے اثاثوں میں 9.88 ارب ڈالرز کا اضافہ ہوا اور اب وہ 193 ارب ڈالرز کے ساتھ دنیا کے چوتھے امیر ترین شخص ہیں۔ بل گیٹس کی دولت میں 1.82 ارب ڈالرز، گوگل کے شریک بانیوں لیری پیج اور سرگئی برن کی دولت میں بالترتیب 5.53 اور 5.17 ارب ڈالرز جبکہ وارن بفٹ کی دولت میں 7.58 ارب ڈالرز کا اضافہ ہوا۔","world"
"234","ویڈیو: ’پورا معاشرہ قبرستان بن چکا'، انروا کے اہلکار نے غزہ کا آنکھوں دیکھا حال بتادیا","https://urdu.geo.tv/latest/385949-","  غزہ: ایک سال سے جاری جنگ کے بعد غزہ اب ملبے کا ڈھیر بن چکا ہے۔ فلسطینی پناہ گزینوں کے لیے اقوام متحدہ کے امدادی ادارے (انروا) کے اسٹاف ممبر  لوئس واٹریج نے سوشل میڈیا سائٹ ایکس پر ایک ویڈیو شیئر کی جس میں انہوں نے غزہ کی صورتحال کا جائزہ لیا اور وہاں کی تباہ حالی دکھائی۔ لوئس واٹریج نے غزہ کی موجودہ صورتحال کو بیان کرتے ہوئے لکھا کہ نہیں بتایا جاسکتا تباہی کہاں سے شروع ہوتی ہے اور کہاں ختم ہوتی ہے، ایک پورا معاشرہ اب قبرستان میں بدل چکا ہے۔ انہوں نے مزید کہا کہ کوئی فرق نہیں پڑتا آپ غزہ میں کس رستے سے داخل ہوتے ہیں کیونکہ گھر، مساجد، اسکول، ریسٹورینٹ اور رہائشی عمارتیں سب زمین بوس ہوچکے اور ملبے کا ڈھیر ہیں۔ حزب اللہ نے حیفہ کے قریب بحری اڈے کو بھی ڈرون اور میزائلوں سے نشانہ بنایا امریکی پاکستانی ری پبلکن کے مقابلے میں 16 برس سے اس حلقے کی نمائندگی کرنے والے ڈیموکریٹک حریف اسٹیو اسٹرن کو کسی دشواری کا سامنا نہیں ہوا ، اس بار وہ دوگنا مارجن سے جیت گئے ","world"
"235","امریکی الیکشن، پاکستانی نژاد امریکی سعود انور چوتھی بار سینیٹر منتخب","https://urdu.geo.tv/latest/385948-","امریکن پاکستانی سعود انور ریاست کنیکٹی کٹ کی سینیٹ کا مسلسل چوتھی بار رکن منتخب ہونے میں کامیاب ہو گئے۔ سعود انور ریاست کے حلقہ نمبر 3 کی نمائندگی کر رہے ہیں، ڈیموکریٹک پارٹی سے تعلق رکھنے والے امریکن پاکستانی نے 27 ہزار 359 ووٹ حاصل کیے جبکہ ان کے ری پبلکن حریف میٹ سیرا کوسا صرف 15 ہزار 57 ووٹ لے پائے۔ سعود انور نے یکم مارچ 2019 کو یہ نشست پہلی بار جیتی تھی، اسی دور سے انہیں ہر الیکشن میں کامیابی ملتی رہی ہے، اس وقت ان کی بطور سینیٹر مدت اگلے سال 8 جنوری کو ختم ہونا ہے۔ سعود انور نے 2022 میں میٹ ہارپر کو شکست دی تھی، اس وقت سعود انور نے 18 ہزار 968 ووٹ حاصل کیے تھے جبکہ ان کے حریف کو 12 ہزار 189 ووٹ ملے تھے۔   سنہ 2020 میں سعود انور کو غیر معمولی کامیابی حاصل ہوئی تھی جب وہ 35 ہزار 263 ووٹ لے کر بلا مقابلہ کامیاب قرار پائے تھے۔ سعود انور نے کنیکٹی کٹ سینیٹ کا پہلا الیکشن 26 فروری 2019 کو لڑا تھا، اس اسپیشل الیکشن میں سعود انور کو 4 ہزار 437 ووٹ ملے تھے اور ان کی ری پبلکن حریف سارہ مسکا 3 ہزار 317 ووٹ لے پائی تھیں۔ سعود انور نے پبلک ہیلتھ کے شعبے میں ییل یونیورسٹی سے ماسٹرز کی ڈگری حاصل کر رکھی ہے، وہ مقامی اسپتال میں ڈپارٹنمنٹ آف انٹرنل میڈیسن کے چیئرمیں بھی رہ چکے ہیں۔ کوویڈ 19 کے دور میں جب دنیا بھر میں وینٹی لیٹرز کی بے انتہا مانگ تھی، سعود انور نے انتہائی آسان اور سستے طریقے سے وینٹی لیٹرز تیار کرکے مریضوں کی جانیں بچائی تھیں۔ اُس وقت سعود انور نے کہا تھا کہ انہوں نے اپنا فرض انجام دینے کی کوشش کی ہے۔ سعود انور ایشین پیسیفک امریکن افیئرز کے کمشنر کی حیثیت سے بھی خدمات انجام دے چکے ہیں اور ساؤتھ ونڈسر کے میئر بھی رہ چکے ہیں۔ سعود انور  ایف بی آئی کی ملٹی کلچرل ایڈوائزری کمیٹی  کے کنسلٹنٹ بھی رہے ہیں۔ سعود انور نے کنیکٹی کٹ ایوان کے حلقہ 14 سے سنہ 2016 میں  الیکشن لڑا تھا مگر ری پبلکن حریف کے ہاتھوں انہیں شکست کا سامنا کرنا پڑا تھا۔","world"
"236","حزب اللہ کا پہلی بار کسی اسرائیلی فوجی اڈے کو ڈرون سے نشانہ بنانے کا دعویٰ","https://urdu.geo.tv/latest/385918-","  حزب اللہ نے پہلی بار کسی اسرائیلی فوجی اڈے کو ڈرون سے نشانہ بنانے کا دعویٰ کیا ہے۔ غیر ملکی میڈیا کے مطابق حزب اللہ نے دعویٰ کیا ہےکہ حیفہ کے قریب بحری اڈے کو بھی ڈرون اور میزائلوں سے نشانہ بنایا گیا۔ دوسری جانب حزب اللہ نے اسرائیلی دارالحکومت تل ابیب کے جنوب میں ڈرون حملے کیے۔ چند روز قبل اسرائیلی وزیراعظم بن یامین نیتن یاہو نے دوران جنگ اسرائیلی وزیر دفاع یواف گیلانٹ کو برطرف کردیا تھا ادھر اسرائیلی فوج کی لبنان پر بمباری سے 38 افراد شہید اور 54 زخمی افراد ہوگئے، اس کے علاوہ شمالی غزہ اب بھی اسرائیلی محاصرے میں ہے  جہاں رام اللہ کے قریب ایک فلسطینی شہید کر دیا گیا۔ علاوہ ازیں اسرائیلی وزیراعظم نیتن یاہو کی یروشلم رہائش گاہ کے باہر اسرائیلی شہریوں نے احتجاج کرتے ہوئے یرغمالیوں کی رہائی کے معاہدے پر عمل درآمد کا مطالبہ کیا۔","world"
"237","جوبائیڈن کی ٹرمپ کو صدر منتخب ہونے پر مبارکباد، وائٹ ہاؤس میں ملاقات کی دعوت","https://urdu.geo.tv/latest/385945-","امریکا کے صدر جو بائیڈن نے حالیہ صدارتی انتخابات میں کامیابی حاصل کرنے پر ری پبلکن رہنما ڈونلڈ ٹرمپ کو مبارکباد پیش کی۔ وائٹ ہاؤس کی جانب سے جاری بیان میں کہا گیا ہے کہ صدر بائیڈن نے ڈونلڈ ٹرمپ کو فون کر کے صدر منتخب ہونے پر مبارکباد دی۔ بیان میں کہا گیا ہے کہ صدر جو بائیڈن نے ڈونلڈ ٹرمپ کو وائٹ ہاؤس میں ملاقات کی دعوت بھی دی۔ وائٹ ہاؤس کے مطابق صدر بائیڈن اقتدار کی منتقلی یقینی بنانے کے لیے پرعزم ہیں، صدر جو بائیڈن جمعرات کو امریکی عوام سے خطاب کریں گے۔ ڈونلڈ ٹرمپ نے 538 الیکٹورل ووٹ میں سے 270 کا میجک نمبر حاصل کر لیا امریکی صدر جو بائیڈن نے ڈیموکریٹ امیدوار و نائب صدر کملا ہیرس سے ملاقات بھی کی اور ملک کو اکٹھا کرنے کے لیے کام کرنے پر زور دیا۔ یاد رہے کہ 5 نومبر کو ہونے والے صدارتی الیکشن میں ڈونلڈ ٹرمپ نے 270 الیکٹورل کالج ووٹ کا میجک نمبر حاصل کر کے الیکشن کا معرکہ اپنے نام کیا۔ ڈونلڈ ٹرمپ اب تک 295 الیکٹورل ووٹ حاصل کر چکے ہیں جبکہ کملا ہیرس کے الیکٹورل ووٹوں کی تعداد 226 ہے۔","world"
"238","235 سال میں امریکی صدر کی تنخواہ میں صرف 5 بار اضافہ کیا گیا، اب تنخواہ کتنی ہے؟","https://urdu.geo.tv/latest/385937-","امریکی صدر کا شمار دنیا کی انتہائی بااثر اور طاقتور ترین شخصیات میں ہوتا ہے۔ 235 سال میں امریکی صدر کی تنخواہ میں صرف5 بار اضافہ کیا گیا، پہلے امریکی صد ر جارج واشنگٹن 1789 میں سالانہ 69 لاکھ46 ہزار روپے تنخواہ لیتے تھے  جب کہ 2025 میں امریکا کے47 ویں صدر ڈونلڈ ٹرمپ سالانہ 11کروڑ 11لاکھ روپے تنخواہ لیں گے۔ تنخواہ کے علاوہ صدر کو ایک کروڑ39 لاکھ روپے سالانہ الاؤنس ، 2کروڑ 78 لاکھ روپے سفری الاؤنس ملے گا جب کہ سابق صدور کی شریک حیات سکیورٹی اور سرکاری سفر کیلئے سالانہ 13کروڑ 90 لاکھ روپے تک کے اہل ہیں۔ ڈونلڈ ٹرمپ نے 538 الیکٹورل ووٹ میں سے 270 کا میجک نمبر حاصل کر لیا امریکی اخبار یوایس ٹو ڈے اور ٹی وی سی این بی سی کی رپورٹ کے مطابق امریکی صدر کی تنخواہ میں گزشتہ 23 سال سے ایک بار بھی اضافہ نہیں کیا گیا۔ 20 ویں صدی میں صرف تین بار امریکی صدر کی تنخواہ میں اضافہ کیا گیا، سالانہ تنخواہ آخری بار 2001 میں امریکی کانگریس نے جارج ڈبلیو بش کے اقتدار سنبھالنے سے پہلے بڑھائی تھی۔ 2001سے پہلے 32 سال تک امریکی صدر کی تنخواہ میں کوئی اضافہ نہیں ہوا،سن 1789 میں تنخواہ 25 ہزار ڈالر سالانہ تھی، 84 سال بعد 1873میں 50 ہزار ڈالر کردی گئی، پھر 36سال بعد اضافہ کرکے 1909میں75 ہزار ڈالر کی گئی۔ 40 سال بعد1949میں تنخواہ ایک لاکھ ڈالر کردی گئی ،اس کے بیس سال بعد1969میں دو لاکھ ڈالر کی گئی اور تیس بعد2001میں امریکی صدر کی سالانہ تنخواہ 11کروڑ 11لاکھ روپے(چار لاکھ ڈالر) کردی گئی۔ ٹرمپ اب 23سال پہلے کی ہی تنخواہ پر کام کریں گے۔ امریکی میڈیا کے مطابق ڈونلڈ ٹرمپ نے امریکا کی 27 ریاستوں میں کامیابی حاصل کی جبکہ کملا ہیرس 19 ریاستوں میں کامیاب رہیں یہ یاد رہے امریکی آئین کے مطابق صدر کی تنخواہ ان کی مدت ملازمت کے دوران تبدیل نہیں کی جا سکتی۔ تنخواہ کے علاوہ صدر کو ایک کروڑ 39لاکھ روپے( 50ہزار ڈالر ) سالانہ الاؤنس ، 2 کروڑ78لاکھ روپے( ایک لاکھ ڈالر)نان ٹیکس ایبل ٹریول الاؤنس جب کہ انٹرٹینمنٹ الاؤنس 53لاکھ روپے(19ہزار ڈالر) ملتے ہیں ۔ تنخواہ کے علاوہ صدر کو بم اور بلٹ پروف گاڑی لیموزین، میرین ون اور ائیر فورس ون میں مفت ٹرانسپورٹیشن اور بلاشبہ وائٹ ہاؤس میں مفت رہائش ملتی ہے۔ 4 ہزار اسکوائر فٹ کا ائیرفورس ون طیارےمیں صدر کی پرسنل آفس اور آرام کیساتھ 100لوگوں کے بیٹھنے کی گنجائش بھی ہے۔ طیارے میں میڈیکل آپریٹنگ روم بھی موجود ہے۔ اینٹی میزائل سسٹم اور بیلسٹک اسلحے سے لیس میرین ون ہیلی کاپٹر بھی ہر وقت صدر کیلئے تیار رہتا ہے۔ وائٹ ہاؤس کی سجاوٹ کےلئے 2کروڑ78ل اکھ روپے( ایک لاکھ ڈالر )صدر کو دیے جاتے ہیں۔ سابق امریکی صدر کے ایکٹ کے مطابق کابینہ سیکرٹری کی پنشن کے برابر صدر کو پنشن ملتی ہے ۔ اس کے علاوہ میڈیکل اور سفری سہولتیں بھی دستیاب ہوتی ہیں۔ سابق صدر ڈونلڈ ٹرمپ کو سالانہ 2لاکھ 30ہزار پنشن ملتی ہے۔ بل کلنٹن نے وائٹ ہاؤس چھوڑنے کے بعد لیکچرز سے 75ملین ڈالر سے زیادہ کی کمائی کی۔ صدور کو قانونی طور پر اپنی تنخواہ میں کمی کرنے کی اجازت نہیں ہے، لیکن وہ اسے اپنی پسند کی تنظیموں کو عطیہ کر سکتے ہیں۔ امریکا کو محفوظ،مضبوط اور خوشحال بناؤں گا،امریکا کو دوبارہ عظیم بنائیں گے، امریکا میں سنہری دور کا آغاز ہونے والا ہے: فلوریڈا میں خطاب ڈونلڈ ٹرمپ نے سابق صدر کی حیثیت سے پنشن سمیت94کروڑ روپے (3388000ڈالر) تک مراعات لی۔ سابق صدور کی شریک حیات سیکورٹی اور سرکاری سفر کیلئے سالانہ پانچ لاکھ ڈالر تک کے اہل ہیں اگر وہ امریکاکی خفیہ سروس سے تحفظ حاصل نہیں کرتے ہیں۔وائٹ ہاؤس میں ایگزیکٹو رہائش کے ضروری اخراجات کے لیے سالانہ 4ارب 34کروڑ روپے( ایک کروڑ 56 لاکھ ڈالر)مختص کیے گئے۔ وائٹ ہاؤس 18ایکڑ اراضی پر واقع ہے اس کی 168فٹ لمبائی اور 152 فٹ چوڑائی ہے ، اس میں 132کمرے ہیں جن میں 16 فیملی اور گیسٹ رومز ،3کچن اور35باتھ روم ہیں۔ اس کا فرشی رقبہ تقریباً 55ہزارمربع فٹ ہے۔اس کے 412 دروازے، 147کھڑکیاں،28فائر پلیس، 7سیڑھیاں اور 3لفٹیں بھی ہیں۔ رواں برس یکم جولائی تک وائٹ ہاؤس کے اسٹاف کی تعداد564 تھی۔ عملے کے ارکان کی اوسط تنخواہ سالانہ تین کروڑ روپے (109166ڈالر) سے زائد ہے۔ 1930سے وائٹ ہاؤس کی سکیورٹی کی ذمہ دار ی سیکریٹ سروس کے پاس ہے۔موجودہ صدر اور نائب صدر کے لیے تقریباً 300 ایجنٹس، جبکہ سابق صدر کی حفاظت کرنے والے 90سے 100ایجنٹس ہیں۔","world"
"239","وائٹ ہاؤس کا ٹرمپ کے عہدہ سنبھالنے سے پہلے یوکرین کو فوجی امداد بھیجنے کا منصوبہ","https://urdu.geo.tv/latest/385926-","واشنگٹن: وائٹ ہاؤس نے یوکرین کو اربوں ڈالر کی فوجی امداد نو منتخب صدر ڈونلڈ ٹرمپ کے عہدہ صدارت سنبھالنے سے پہلے بھیجنے کا منصوبہ بنا لیا۔ غیر ملکی میڈیا کے مطابق وائٹ ہاؤس جنوری میں صدر جو بائیڈن کے عہدے سے سبکدوش ہونے سے پہلے یوکرین کو 6 ارب ڈالر کی سکیورٹی امداد بھیجنے کا ارادہ رکھتا ہے۔ آئندہ سال جنوری میں منتخب ہونے والے صدر ڈونلڈ ٹرمپ کی حلف برداری کی تقریب ہوگی اور اس  سے قبل وائٹ ہاؤس انتظامیہ یوکرین کو ممکنہ مضبوط ترین پوزیشن میں لانے کا امید رکھتی ہے۔   رپورٹس کے مطابق وائٹ ہاؤس اب ان فنڈز کو جلد از جلد تعینات کرنے کے لیے کام کررہا ہے تاکہ یہ یقینی بنایا جا سکے کہ یوکرین کے پاس روسی حملوں کا مقابلہ کرنے کے لیے کافی ہتھیار موجود ہوں، چاہے ٹرمپ امداد بھیجنے سے انکار کر دیں۔ رپورٹس میں بتایا گیا ہےکہ امریکا کے  یوکرین کو مختص کردہ ہتھیار بھیجنے میں عام طور پر مہینوں لگتے ہیں، اس لیے آنے والے ہفتوں میں اعلان کردہ کسی بھی پیکج کے جنوری 2025 کے اختتام سے پہلے مکمل طور پر پہنچنے کا امکان نہیں ہے۔","world"
"240","انوپم کھیر نے 40 سال کام کرنے کے باوجود کرائے کے مکان میں رہنے کی منفرد وجہ بتا دی","https://urdu.geo.tv/latest/386405-","بالی وڈ کے مشہور اداکار انوپم کھیر نے حال ہی میں انکشاف کیا ہے کہ وہ 40 سال فلم انڈسٹری میں کام کرنے کے باوجود کرائے کے مکان میں رہتے ہیں۔ بھارتی میڈیا کی رپورٹ کے مطابق 500 سے زائد فلموں میں اداکاری کے جوہر دکھانے والے انوپم کھیر نے حال ہی میں ایک انٹرویو میں بتایا کہ وہ شہرت حاصل کرنے کے باوجود آج تک کرائے کے گھر میں مقیم ہیں۔ 69 سالہ انوپم نے انٹرویو میں آج تک کرائے کے گھر میں رہنے کی منفرد وجہ بھی بتائی۔ بھارتی میڈیا کے مطابق انوپم کھیر نے کہا کہ انہیں اپنے لیے گھر خریدنے کی ضرورت کبھی محسوس ہی نہیں ہوئی ۔ انوپم کھیر نے کہا کہ وہ پراپرٹی میں سرمایہ کاری کرنے کے بجائے اپنے پیسے بچانے اور کرایہ ادا کرنے پر یقین رکھتے ہیں۔ ان کا کہنا تھا کہ میں کرائے کے اپارٹمنٹ میں رہتا ہوں کیونکہ میں نے فیصلہ کیا ہے کہ میں اپنا گھر نہیں خریدوں گا، میں کس کے لیےخریدوں ؟ میرا ماننا ہے کہ میں صرف ہر ماہ کرایہ ادا کروں اور زندگی گزاروں۔ انوپم نے مشورہ دیا کہ جس رقم سے گھر خریدنا ہے، اسے اپنے بینک اکاؤنٹ میں رکھیں اور تھوڑی رقم کرایہ ادا کرنے کے لیے استعمال کریں۔ احمد آباد پولیس نے ایک کروڑ 60 لاکھ کے  بھارتی کرنسی نوٹ برآمد کیے ہیں : بھارتی میڈیا مداح انوپم کھیر کی پوسٹ پر دلچسپ تبصرے کررہے ہیں، ان کا کہنا ہے کہ اداکار کچھ بھی کرسکتے ہیں۔ ","entertainment"
"241","نہ ارجیت، نہ شریا، نہ ہی سونو، بھارت کا سب سے زیادہ معاوضہ لینے والا گلوکار کون؟","https://urdu.geo.tv/latest/386401-","بالی وڈ میں سب سے زیادہ معاوضہ لینے والے اداکاروں کے نام لیں تو اس میں سلمان خان، اکشے کمار، شاہ رخ خان اور دیگر بڑے اداکار شامل ہیں۔ لیکن کیا آپ جانتے ہیں کہ بھارت میں سب سے زیادہ معاوضہ لینے والا گلوکار کون ہے؟ بالی وڈ میں اکثر گلوکاروں کو اتنا زیادہ معاوضہ نہیں دیا جاتا، یہ بھی کہا جاتا ہے کہ ماضی کے معروف گلوکار محمد رفیع اپنے وقت پر ایک گانے کا صرف 300 روپے معاوضہ لیتے تھے۔ پھر وقت کے ساتھ ساتھ چیزیں اور حالات تبدیل ہوئے اور اب یہ حال ہے کہ بالی وڈ میں ایک ایسا گلوگار بھی ہے جو صرف ایک گانا گانے کا 3 کروڑ بھارتی روپے معاوضہ لیتا ہے۔ آپ کو یہ جان کر شاید حیرانی بھی ہو ، یہ نام ارجیت سنگھ ،شریا گھوشال یا سونو نگم کا نہیں ہے۔ پھر یہ گلوکار کون ہے؟ بھارتی میڈیا کے مطابق اے آر رحمان اس وقت بھارت میں سب سے زیادہ معاوضہ لینے والے گلوکار ہیں۔ انڈسٹری کے اندرونی ذرائع نے بھی تصدیق کی کہ اے آر رحمان ایک گانا گانے کے لیے 3 کروڑ روپے کی شاہانہ رقم وصول کرتے ہیں۔ واضح رہے کہ اے آر رحمان زیادہ تر میوزک کمپوزر کی ذمہ داریاں نبھاتے ہیں اور گلوکاری کم ہی کرتے ہیں، لیکن جس گانے میں بھی وہ اپنی آواز کا جادو جگاتے ہیں وہ گانا سپر ہٹ ہو ہی جاتا ہے۔ امریکی جریدے فوربز  پرIMDb  سے لیے گئے ڈیٹا کی مدد سے بھارت میں رواں برس سب سے زیادہ معاوضہ لینے والے اداکاروں کی ایک رپورٹ شائع کی گئی ہے علاوہ ازیں بالی وڈ کے دیگر مشہور گلوکاروں کے معاوضے کے بارے میں بات کریں تو شریا گھوشال ایک گانے کا 25 لاکھ روپے معاوضہ وصول کرتی ہیں۔ بھارتی میڈیا کی رپورٹ کے مطابق ارجیت سنگھ ایک گانے کا 18 سے 20 لاکھ روپے معاوضہ لیتے ہیں جبکہ سونو نگم ایک گانے کا 15 سے 18 لاکھ روپے معاوضہ حاصل کرتے ہیں۔","entertainment"
"242","ویڈیو: اداکارہ مشی خان لائیو شو کے دوران سیلفی لیتے ہوئے گر پڑیں","https://urdu.geo.tv/latest/386363-","   پاکستانی میزبان و اداکارہ مشی خان لائیو شو میں صوفے سے گرپڑیں جس کی ویڈیو سوشل میڈیا پر وائرل ہوگئی۔ مشی خان اپنے شو کے دوران صوفے پر بیٹھ کر سیلفی لینے کی کوشش کررہی تھیں لیکن وہ اپنا توازن برقرار نہ رکھ سکیں اور صوفے سے نیچے آگریں جب کہ اس دوران ان کے ہاتھ میں پکڑا موبائل فون بھی فرش پر  گرگیا۔   میزبان کے  فرش پر گرنے کے بعد انتظامیہ میں موجود شخص فوری ان کی مدد کو آگیا اور ان کی خیریت دریافت کی جس پر مشی خان صوفے پر بیٹھ کر ہنسنے لگیں۔ خود کو سنبھالنے کے بعد میزبان نے انتظامیہ سے کہا کہ ’آپ لوگ میرے ساتھ جلدی نہ کیا کریں‘۔ اداکارہ کے لائیو شو کے دوران  زمین پر گرپڑنے کی ویڈیو سوشل میڈیا پر وائرل ہوگئی ہے جس پر صارفین جہاں اداکارہ سے ہمدردی کا اظہار کررہے ہیں وہیں کچھ صارفین اداکارہ کی سیلفی لینے کی خواہش میں زمین پر گر پڑنے کا مذاق بھی بنارہے ہیں۔","entertainment"
"243","کیا سدھو کی کپل شرما شو میں واپسی ہوگئی؟","https://urdu.geo.tv/latest/386321-","ڈیجیٹل اسٹریمنگ پلیٹ فارم نیٹ فلکس پر آنے والے 'دی گریٹ انڈین کپل شو' کا شمار بھارت کے مقبول ترین کامیڈی شوز  میں ہوتا ہے۔ نیٹ فلکس سے قبل شو کے میزبان کپل شرما 'دی گریٹ انڈین کپل شو'  سے ملتے جلتے مختلف ناموں سے شو کرتے رہے ہیں۔ بھارتی ریاست پنجاب کے وزیر و سابق کرکٹر نوجوت سنگھ سدھو  2019 تک اس شو کا اہم حصہ  رہے ہیں جس میں وہ اپنے قہقہوں کے ساتھ برجستہ جملوں اور شاعری سے شو میں چار چاند لگاتے رہے۔ ہندو انتہا پسندوں نے سدھو کی جانب سے پاکستان مخالف بیان نہ دینے پر انہیں شدید تنقید کا نشانہ بنایا جارہا ہے تاہم پلوامہ حملے سے متعلق نوجوت سدھو کے ایک بیان نے بھارت میں ہنگامہ کھڑا کردیا تھا اور انتہاپسندہندوؤں نے ان کے خلاف مظاہرے شروع کردیے تھے جس کے بعد سدھو کو کامیڈی شو سے نکالنے کا بھی مطالبہ کیا گیا، بصورت دیگر شو کے بائیکاٹ کی دھمکی دی گئی  جب کہ ان کے خلاف ممبئی کی فلم سٹی میں بھی احتجاجی مظاہرہ کیا گیا۔ ہندو انتہاپسندوں کے احتجاج پرکامیڈی شو کی انتظامیہ نےگٹھنے ٹیکتے ہوئے سدھو کو شو سے علیحدہ کردیا تھا۔ سدھو کے بعد ان کی کرسی اداکارہ ارچنا پورن سنگھ نے سنبھالی اور اب تک وہ ہی کپل کے ساتھ شو میں شریک ہیں۔تاہم یہ سوال اکثر کیا جاتا رہا ہے کہ کیا سدھو واپس شو کا حصہ بنیں گے یا نہیں؟   اب شو کی نئی قسط کی جھلکیاں سامنے آئی ہیں جنہیں دیکھ کر ناظرین حیران رہ گئے کیونکہ اس میں سدھو ایک بار پھر اپنی نشست پر براجمان نظر آرہے ہیں۔ نوجوت سدھو کی جانب سے سوشل میڈیا پر شو کا پرومو شیئر کیا گیا ہے جس میں دیکھا جاسکتا ہے کہ سدھو نے شو میں شاندار  واپسی کرتے ہوئے اپنی کرسی واپس لے لی ہے جب کہ ارچنا پورن سنگھ پریشانی کے عالم میں کپل سے کہہ رہی ہیں کہ مجھے میری کرسی واپس دلاؤ۔ پرومو میں دیکھا جاسکتا ہےکہ سدھو  شو میں مہمان کی حیثیت سے شریک ہوئے ہیں جب کہ شو میں سنیل گروور ایک بار پھر  سدھو بن کر شریک ہیں اور خوب مستیاں کر رہے ہیں۔ شو میں سابق انڈین کرکٹر ہربھجن سنگھ بھی اپنی اہلیہ گیتا بسرا کے ساتھ شریک ہیں۔ نیٹ فلکس پر نشر ہونے والے شو کے سیزن 1 میں ارچنا پورن سنگھ نے ایک قسط کا معاوضہ 10 لاکھ بھارتی روپے وصول کیا: بھارتی رپورٹ 2019 میں بھارت کے مشہور کامیڈی شو ' دی کپل شرما شو' میں نوجوت سنگھ سدھو کو پلوامہ حملے پر بیان دینے پر پروگرام میں مستقل جج کے عہدے سے ہٹا دیا گیا تھا اور ان کی جگہ ارچنا کو شو کا نیا جج مقرر کیا گیا تھا ","entertainment"
"244","پاکستانی سنیما گھروں میں بنگلادیشی فلمیں نمائش کیلئے پیش کردی گئیں، بزنس کیا رہا؟","https://urdu.geo.tv/latest/386323-","پاکستان میں انڈونیشین فلموں کے بعد اب بنگلادیش سے بھی فلمیں درآمد کرنے کا سلسلہ شروع ہوگیا اور اس سال دو بنگلادیشی فلمیں پاکستانی سنیما گھروں میں نمائش کیلئے پیش کی گئی ہیں۔ اپریل میں ہارر فلم مونا: جن 2 اور نومبر میں ایکشن بلاک بسٹر فلم طوفان ریلیز کی گئیں۔ مونا جن 2 بنگلا زبان میں انگلش سب ٹائٹلز کے ساتھ اپریل میں ریلیز کی گئی تھی لیکن کیا یہ بھی گزشتہ سال پاکستان میں ریلیز ہونے والی پہلی انڈونیشن ہارر فلم کی طرح کامیاب رہی؟ تو ایسا بالکل نہیں ہے۔ کراچی کے ایک نجی سنیما ہال کے جنرل منیجر مرزا سعد بیگ نے جیو ڈیجیٹل کو بتایا کہ بنگلا دیشی ہارر فلم مونا جن 2 کوئی خاص بزنس نہ کرسکی اور باکس آفس پر فلاپ ہوگئی۔ اگر آپ اسے زبان کی وجہ سمجھ رہے ہیں تو ایسا بالکل نہیں ہے کیونکہ اس سے قبل سجین نے انڈونیشین زبان میں ہونے کے باوجود پاکستان بھر میں 2 کروڑ سے زائد کا بزنس ابتدائی ہفتوں میں کرلیا تھا جو کہ پاکستانی سینما کے سخت دنوں میں مثل بہار ثابت ہوا۔ جہاں تک طوفان کی بات ہے تو یہ ایورریڈی پکچرز کے تعاون سے پہلی جبکہ پاکستان بھر میں اس سال ریلیز کی جانے والی دوسری بنگلا دیشی فلم ہے۔ البتہ بزنس کے اعتبار سے یہ پہلی بنگلا دیشی بلاک بسٹر فلم ہے جو پاکستان میں ریلیز کی گئی ہے۔ اس فلم کو پاکستانی سنیما گھروں تک رسائی کس طرح ملی اور اب تک طوفان نے باکس آفس پر کتنا بزنس کیا ہے؟ اس بارے میں ایور ریڈر پکچرز کے فلم منیجر احمد رضا نے جیو ڈیجیٹل کو بتایا کہ ’طوفان‘ کو پاکستانی سنیما تک لانے کا خیال ستیش آنند، ایور ریڈی پکچرز کے روح رواں کا تھا، انہوں نے بنگلادیشی پروڈیوسر سے فلم کو پاکستان بھر میں ریلیز کرنے کا خیال ظاہر کیا، جس پر انہوں نے خوش ہوکر طوفان کو پاکستانی سنیما گھروں میں ریلیز کرنے کی اجازت دے دی۔ ‘ڈھاکہ میں ایورر ریڈی پکچرز کا اسٹوڈیو بھی ہوا کرتا تھا جہاں پاکستانی فنکاروں سمیت بنگلا دیشی فنکار مل کر کام کرتے تھے، ہم نے اس فلم کے ذریعے یہ روابط مزید مضبوط کرنے کی کوشش کی ہے، ابھی تک طوفان کا رسپانس اچھا ہے لیکن ہم ابھی تجرباتی دور سے گزر رہے ہیں اس لیے فی الحال فلم نے کتنا بزنس کیا یہ کہنا مشکل ہے لیکن یہ ضرور ہے کہ اس طرح ثقافتی روابط بڑھانے میں فلمیں اور سنیما بہت بڑا کردار ادا کرتے ہیں‘۔ احمد رضا نے بتایا کہ ایورریڈی کے بھیجے دعوت نامے پر بنگلا دیشی ہائی کمیشن بھی کراچی کے سنیما گھر میں اپنی فیملی کے ساتھ فلم دیکھنے کیلئے آئے اور انہوں نے اس کوشش کو بڑا سراہا۔ اب بات کرتے ہیں کہ طوفان کی کہانی کی، اگر آپ ساؤتھ انڈین فلموں کے فین ہیں تو اچھی بات یہ ہے کہ طوفان میں ایکشن آپ کو ساؤتھ انڈین فلموں جیسا ہی نظر آئے گا، آپ اس میں بالی وڈ کی فلم اینیمل اور کے جی ایف دونوں سے مماثلت محسوس کرسکیں گے۔ اس فلم کی کہانی کو نوے کی دہائی کے دور میں پیش کیا گیا ہے جو انڈرورلڈ ڈان غالب بن غنی عرف طوفان کی زندگی کے اتار چڑھاؤ اور اس کے ہمشکل شانتو کے گرد گھومتی ہے، دونوں کی زندگیاں ایک دوسرے سے بالکل مختلف ہیں ایک اداکار بننا چاہتا ہے اور دوسرا انڈر ورلڈ میں اپنی گرفت مضبوط رکھنا چاہتا ہے۔ کون کس کا کیسے استعمال کرتا ہے یہ تو آپ کو فلم دیکھ کر ہی پتہ چلے گا۔ میوزک و ڈانس اور پنچ لائنز کے سالڈ تڑکے نے کہانی کو دلچسپ تو بنایا لیکن بہت سی خالی جگہیں بھری نہ جاسکیں اور یوں لگا کہ کہانی بننے کا انداز بہتر ہوسکتا تھا اور یہ ڈھائی گھنٹے کے دورانیے کے بجائے کم وقت میں بھی سمیٹی جاسکتی تھی۔ البتہ فلم کی پروڈکشن کوالٹی کو دیکھ کر اندازہ ہوا کہ صرف کرنسی ویلیو میں ہی نہیں فلم پروڈکشن میں بھی ہمارے پڑوسی ہم سے بہت آگے نکل گئے ہیں۔ وسیع و خوبصورت سیٹس، گانوں کی شوٹنگ کا انداز، لوکیشنز اور ملبوسات وغیرہ سب پر ہی کافی تفصیلی کام کیا گیا تھا۔ غالب بن غنی عرف طوفان اورشانتو کے دوہرے کردار اداکار شکیب خان نے نبھائے ہیں جنہیں دھلے وڈ، بنگلا دیشی سینما کا بادشاہ مانا جاتا ہے۔ ان کے ساتھ کاسٹ میں میمی چکرا بورتی، معصومہ رحمان نبیلہ ،چنچل چوہدری، شاہد الزمان سلیم اور دیگر بھی  شامل ہیں۔ طوفان پاکستانی فلم بینوں کیلئے اردو زبان میں ڈب کرکے نمائش کیلئے پیش کی جارہی ہے۔ اب بات کرتے ہیں کہ ہمارے دونوں پڑوسی ممالک میں طوفان نے کتنا بزنس کیا تھا؟ بنگلا میڈیا رپورٹس کے مطابق ہدایتکار ریحان رفی کی فلم نے بنگلا دیش باکس آفس پر پہلے ہفتے میں 20 کروڑ بنگلہ دیشی ٹکے کا بزنس کیا اور بلاک بسٹر ثابت ہوئی لیکن انڈیا میں فلم کچھ خاص بزنسز نہ کرسکی۔ یہاں تک کہ کولکتہ جو مغربی بنگال کا دارالحکومت ہے، وہاں کے بھی سنیما ہالز میں خاموشی چھائی رہی،  فلم نے 5 دنوں میں بھارت میں صرف 7 لاکھ روپے کا بزنس کیا۔ اب پاکستان میں یہ فلم کتنا بزنس کرپائے گی یہ کہنا تو قبل از وقت ہے لیکن ڈسٹریبیوٹرز کا خیال ہے کہ دنیا بھر سے فلموں کو درآمد کرنا بالخصوص بھارت سے، پاکستانی سنیما گھروں کیلئے خوش آئند ثابت ہوگا امید ہے کہ پڑوسی ممالک سے مزید فلمیں بھی پاکستان میں ریلیز کی جائیں گی۔","entertainment"
"245","ہانیہ عامر کا شادی کا کیا ارادہ ہے؟ اداکارہ نے بتا دیا","https://urdu.geo.tv/latest/386272-","پاکستان کی نامور اداکارہ ہانیہ عامر نے اپنی شادی سے متعلق مداحوں کو بتا دیا۔ اداکارہ ان دنوں کینیڈا کے غیر ملکی دورے پر ہیں جہاں ان کیلئے فینز  کی جانب سے  ایک پروگرام کا انعقاد کیا گیا۔ پروگرام میں شریک ہانیہ عامر سے ان کے مداحوں کی جانب سے مختلف سوالات کیے گئے، شادی سے متعلق ایک سوال کا جواب دیتے ہوئے اداکارہ نے کہا کہ ابھی ان کا شادی کا کوئی ارادہ نہیں ہے۔   اداکارہ نے اپنی بات کو جاری رکھتے ہوئے کہا کہ سادی سی لڑکی ہوں جب بھی شادی کروں گی تو ڈھنڈورا پیٹ دوں گی اور سب کو بتا دوں گی۔ ایک اور سوال کا جواب دیتے ہوئے اداکارہ نے کہا کہ سرحدوں پر لگے بوڈرز عوام کو جدا نہیں کر سکتے، آپ دل سے جسے پسند کرتے ہوں اس پر کوئی پابندی نہیں لگا سکتا،  اسی لیے میں غیر ملکی دورے کرتی ہوں تاکہ جو لوگ مجھے پسند کرتے ہیں میں ان سے مل سکوں اور مجھے آپ سب سے مل کر خوشی ہوتی ہے۔","entertainment"
"246","'ہاردک اور میں اب بھی فیملی ہیں'، نتاشا نے ہمیشہ کیلئے بھارت چھوڑنے کی خبروں پر خاموشی توڑ دی","https://urdu.geo.tv/latest/386275-","بھارتی کرکٹ ٹیم کے آل راؤنڈر ہاردک پانڈیا کی سابقہ اہلیہ اور ماڈل نتاشا اسٹینکوویچ نے ہمیشہ کے لیے بھارت چھوڑ دینے کی خبروں پر ردعمل دے دیا۔ حال ہی میں ایک انٹرویو میں نتاشا اسٹینکوویچ نے اپنے متعلق افواہوں کی تردید کی اور کہا کہ وہ اور سابق شوہر ہاردک اب بھی ایک فیملی ہیں۔ نتاشا نے کہا میں بھارت کیسے چھوڑ سکتی ہوں اور کیوں چھوڑوں گی؟ ہمارا بیٹا آگستیا ممبئی میں اسکول پڑھتا ہے اور ہم اپنے بیٹے کی وجہ سے اب بھی ایک فیملی ہیں۔   کرکٹر کی سابقہ اہلیہ نے سربیا کے حالیہ دورے سے متعلق بتایا کہ وہاں میرا گھر ہے، وہاں جانا کوئی انوکھی بات نہیں، دس سالوں سے میں ہر سال سربیا جاتی ہوں لیکن اس کا یہ مطلب نہیں کہ میں نے بھارت چھوڑ دیا۔ واضح رہے کہ رواں سال 18 جولائی کو ہاردک پانڈیا اور نتاشا اسٹینکوویچ نے انسٹاگرام پر اپنی علیحدگی کی تصدیق کی تھی۔ انسٹاگرام پوسٹ میں ان دونوں کا کہنا تھا کہ چار سال ساتھ رہنے کے بعد ان دونوں نے علیحدگی اختیار کرنے کا فیصلہ کیا ہے، دونوں نے مل کر اپنے رشتے کو نبھانے کی پوری کوشش کی، یقین ہے کہ علیحدگی کا فیصلہ دونوں کے بہترین مفاد میں ہے۔","entertainment"
"247","پاکستان میں لڑکے لاڈ پیار کی وجہ سے کام نہیں کرتے، انکی ٹریننگ ہونی چاہیے: اسما عباس","https://urdu.geo.tv/latest/386267-","پاکستان شوبز انڈسٹری کی سینئر اداکارہ اسما عباس نے والدین کو لڑکوں کو سب کام خود کرنے کی تربیت دینے کا مشورہ دے دیا۔ اداکارہ اسما عباس نے اپنے سوشل میڈیا اکاؤنٹ پر ویڈیو شیئر کرتے ہوئے کہا کہ پاکستان میں ہمارے مرد پانی کا گلاس بھی اٹھا کر نہیں پیتے، پانی قریب میں ہی موجود ہوگا لیکن پھر بھی نہیں پئیں گے جبکہ باہر ممالک میں ایسا نہیں ہوتا وہاں 18 سال کے بچوں کی ٹریننگ کردی جاتی ہے کہ اپنا کام خود کرو، کما کر لاؤ۔   اداکارہ نے کہا کہ ہمارے ملک میں ایسا نہیں ہوتا، یہاں لڑکے لیٹے ہیں تو لیٹے ہی رہتے ہیں، اور والدین بھی ایسا ہی کرتے ہیں، انہیں کام نہیں کرنے دیتے اور بولتے ہیں کہ نہیں ابھی یہ چھوٹا ہے، ابھی کر لے گا، ابھی کھیلنے کے دن ہیں اور ابھی پڑھائی کر رہا ہے۔ اداکارہ نے اپنی بات کو جاری رکھتے ہوئے مزید کہا کہ پڑھائی کرو لیکن ساتھ ساتھ کام بھی کرو، اگر میرا بس چلے تو میں دوبارہ اپنے بیٹوں کو 18 سال کی عمر میں پڑھائی کے ساتھ ساتھ کام کیلئے بھیج دوں، ہم نے بچوں کو غلط لاڈ پیار کیا ہے، ماں ہی بچوں کے سب کام کرتی ہیں، اب بہت دیر ہوگئی ہے اور اب لڑکوں کی ٹریننگ ہونی چاہیے اور اپنے سب کام خود کرنے چاہئیں۔","entertainment"
"248","معین اختر اور عمر شریف جیسے فنکاروں کو روشناس کرانے والے معروف پروڈیوسر فرقان حیدر  انتقال کرگئے","https://urdu.geo.tv/latest/386260-","ٹیکساس: معروف اسٹیج ڈرامہ پروڈیوسر سید فرقان حیدر رضوی امریکا میں انتقال کرگئے۔ سید فرقان حیدر رضوی کے انتقال کی تصدیق اہل خانہ کی جانب سے کی گئی ہے۔ اہل خانہ کے مطابق سید فرقان حیدر رضوی گردوں کے عارضے میں مبتلا تھے، سید فرقان حیدر کی نماز جنازہ آج ڈیلاس کے مومن سینٹر میں ادا کی جائے گی۔ سید فرقان حیدر نے اسٹیج ڈراموں کی دنیا میں معین اختر اور عمر شریف جیسے فنکاروں کو روشناس کرایا، ان کے ڈرامے ’بکرا قسطوں پر‘، 'مصیبت در مصیبت'، اور 'بچاؤ معین اختر' نے پاکستانی اسٹیج ڈراموں کو عالمی سطح پر پذیرائی دلائی۔","entertainment"
"249","دلجیت نے ابوظبی کی شیخ زاید مسجدکے دورےکی ویڈیو قصیدہ بردہ شریف کےساتھ شیئرکردی","https://urdu.geo.tv/latest/386225-","  بالی وڈ کے معروف اداکار و گلوکار دلجیت دوسانجھ نے ابوظبی کی  شیخ  زاید جامع مسجد کے دورے کی ویڈیو قصیدہ بردہ شریف کےسا تھ شیئر کردی۔ دلجیت دوسانجھ نے ابوظبی کے دورے کے موقع پر  شیخ زاید جامع مسجد کا دورہ کیا۔ بالی وڈ گلوکار  نے  مسجد کی طرز تعمیرکا معائنہ کیا اور  وہاں پر موجود اپنے مداحوں کے ساتھ سیلفیاں بھی بنوائیں۔   دلجیت دوسانجھ نے  شیخ زاید جامع مسجد کے  اپنے دورے کی  ویڈیو سوشل میڈیا پر شیئر کی جس میں خوبصورتی کے ساتھ قصیدہ بردہ شریف کا استعمال کیا گیا ہے۔ ویڈیو کو چند گھنٹوں میں لاکھوں افراد  لائیک اور شیئر کرچکے ہیں۔","entertainment"
"250","ایشوریا کی خوبصورت جِلد کا راز کیا؟ اداکارہ نے اسکن کیئر روٹین بتادی","https://urdu.geo.tv/latest/386203-","بالی وڈ اداکارہ ایشوریا رائے کی خوبصورت جِلد کا راز ان کی اسکن کیئر روٹین میں چھپا ہوا ہے۔ خوبصورت جِلد کی خواہش ہر خاتون کو ہوتی ہے جس کیلئے وہ کافی جتن کرتی ہیں اور جب بات کی جائے بالی وڈ کی تو اس کی حسینہ ایشوریا رائے کی خوبصورت جِلد کے انڈسٹری میں چرچے ہیں اس لیے ان کے مداح بھی ان کی حسین جِلد کا راز جاننے میں لگے رہتے ہیں۔   بھارتی میڈیا کے مطابق ایشوریا نے ایک انٹرویو میں اپنی اسکن کیئر روٹین کے حوالے سے بات کی اور بتایا کہ وہ بھی ایک عام خاتون ہیں لیکن اپنی جِلد کا خیال مستقل مزاجی سے رکھتی ہیں۔ اداکارہ نے کہا کہ 'ہم سب وقت کے خلاف دوڑ رہے ہیں، ایسے میں خود کو جاننا اور خوش رہنا ضروری ہے،  آپ کو اٹھنا ہوگا اور دن کے ساتھ آگے بڑھنا ہوگا‘۔ ایشوریا نے بتایا کہ میرے خیال میں سب سے آسان اور سب سے مؤثر چیز ہائیڈریٹڈ (پانی کا زیادہ استعمال) اور صفائی کا خیال رکھنا ہے۔ انہوں نے مزید کہا کہ اسکن کو خشکی سے بچا کر موئسچرائز کرنا بھی ضرروی ہے، جِلد کو موئسچرائز رکھنا زندگی کا ایک حصہ بن گیا ہے، میں کہیں بھی کیوں نہ جاؤں اپنی جِلد کو موئسچرائز رکھتی ہوں کیونکہ دن کے آغاز اور اختتام پر جِلد کو موئسچرائز کرنا لازم ہوگیا ہے۔","entertainment"
"251","ڈرامے میں منفی کردار کی وجہ سے  لوگ سوشل میڈیا پر گالیاں اور بد دعا دیتے ہیں: اریج چوہدری","https://urdu.geo.tv/latest/386194-","پاکستانی اداکارہ و ماڈل اریج چوہدری کا کہنا ہے کہ لوگ سوشل میڈیا پر منفی کردار کی وجہ سے گالیاں اور بد دعا دیتے ہیں۔ اریج چوہدری نے حال ہی میں ایک نجی ٹی وی کے مارننگ شو میں شرکت کی جہاں انہوں نے دیگر موضوعات کے ساتھ ساتھ ڈراموں میں منفی کردار کے حوالے سے بات کی۔ اداکارہ نے کہا کہ 'میری اپنی شخصیت بہت مثبت ہے، حقیقی زندگی میں جن چیزوں کے خلاف ہوں، منفی کردار میں وہ سب سے زیادہ ہیں، اس لیے منفی کردار کو سمجھنا اور اس پر کام کرنا میرے لیے مشکل ہے'۔ اداکارہ نے حال ہی میں اپنے ختم ہونے والے مشہور ڈرامے کی مثال دیتے ہوئے کہا کہ 'ڈرامے میں ایک میاں بیوی ہیں اور میں انہیں الگ کررہی ہوں، تو میں سوچتی تھی کہ  میں کیا کر رہی ہوں اور یہ میرے لیے ایک چیلنج تھا، جس کا میں نے بہت مختلف تجربہ کیا ہے'۔ ایک سوال کا جواب دیتے ہوئے اداکارہ نے کہا کہ 'جب تک لوگ مجھ سے نہیں ملے ہوتے تب تک وہ مجھے سوشل میڈیا پر منفی کردار کی وجہ سے گالیاں دے رہے ہوتے ہیں اور بد دعا دیتے ہیں، پھر مجھ سے ملنے کے بعد لوگوں کا نظریہ تبدیل ہوجاتا ہے، وہ مجھے بولتے ہیں آپ بری لگتی نہیں ہیں'۔ واضح رہے کہ اداکارہ اریج چوہدری نے کبھی میں کبھی تم، وہ پاگل سی، ترک وفا، ڈھائی چال، جنٹلمین جیسے ہٹ ڈراموں میں کردار ادا کیا ہے۔ اس کے علاوہ اداکارہ متعدد انٹر نیشنل بیوٹی مقابلوں میں حصہ لے کر پاکستان کی نمائندگی بھی کر چکی ہیں۔","entertainment"
"252","سدھو موسے والا کے والدین نے اپنے چھوٹے بیٹے کا چہرا دکھا دیا","https://urdu.geo.tv/latest/386103-","بھارت: پنجاب سے تعلق رکھنے والے معروف آنجہانی گلوکار سدھو موسے والا کے والدین نے اپنے چھوٹے بیٹے کا چہرا دکھا دیا۔ بھارتی میڈیا کے مطابق  آنجہانی گلوکار سدھو موسے والا کے والدین نے اپنے چھوٹے بیٹے کا چہرا سوشل میڈیا پلیٹ فارم انسٹاگرام پر سدھو موسے والا کے اکاؤنٹ پر دکھایا۔   سدھو کے والدین کی جانب سے اپنے سب سے چھوٹے بیٹے کا نام شبھدیپ رکھا گیا ہے، تصویر میں بچے کو ہلکے گلابی رنگ کی پگڑی پہنے دیکھا جاسکتا ہے۔ میڈیا رپورٹس کے مطابق  رواں سال مارچ میں سدھو موسے والا کے 60 سالہ والد بلکور سنگھ اور ان کی 58 سالہ اہلیہ چرن کور کے ہاں بیٹے کی پیدائش ہوئی تھی۔   واضح رہے کہ سدھو موسے والا کا اصل نام شبھدیپ سنگھ  تھا جنہیں 29 مئی 2022 کو ضلع مانسا کے گاؤں جواہر میں نامعلوم حملہ آوروں نے فائرنگ کرکے قتل کر دیا تھا۔ اس واقعے میں سدھو کی گاڑی پر 30 گولیاں برسائی گئی تھیں جس کے نتیجے میں سدھو موسے والا موقع پر ہی ہلاک ہوگئے تھے جب کہ ان کی گاڑی میں موجود 2 افراد شدید زخمی ہوئے تھے۔ سدھو موسے والا نے اپنے گانے خود لکھے اور تیار کیے جب کہ انہیں پنجابی کے امیر ترین گلوکاروں میں شمار کیا جاتا تھا۔","entertainment"
"253","گانے میں لارنس بشنوئی کا نام، گینگسٹر کا ایک بار پھر سلمان خان کو پیغام","https://urdu.geo.tv/latest/386086-","بھارت کے بدنام زمانہ گینگ لارنس بشنوئی نے ایک بار پھر بالی وڈ سپر اسٹار سلمان خان کے نام پیغام جاری کردیا۔ بھارتی میڈیا کے مطابق ممبئی ٹریفک کنٹرول روم کو جمعرات کو  رات گئے دھمکی آمیز پیغام ملا جس میں ایک گانے کا حوالہ دیا گیا تھا، گانے میں مبینہ طور پر سلمان خان اور گینگسٹر لارنس بشنوئی دونوں کا نام لیا گیا تھا۔   میڈیا رپورٹس میں بتایا گیا ہے کہ پیغام میں گانا لکھنے والے سانگ رائٹر کو دھمکی دی گئی کہ ایک ماہ کے اندر سخت نتائج کا سامنا کرنا پڑے گا۔ دھمکی آمیز پیغام میں لکھا گیا کہ ’گانا لکھنے والے کی حالت ایسی ہو جائے گی کہ وہ اب گانے نہیں لکھ سکے گا، اگر سلمان خان میں ہمت ہے تو انہیں بچالیں‘۔ واضح رہے کہ لارنس بشنوئی گینگ کی جانب سے سلمان خان کو متعدد بار جان سے مارنے اور کروڑوں روپے تاوان کی دھمکیاں دی جاچکی ہیں جبکہ سلمان خان کے قریبی دوست و سیاست دان بابا صدیق کو بھی لارنس بشنوئی گینگ نے قتل کیا۔","entertainment"
"254","وہ کریں جو آپ کی بیگم کہتی ہے: فلک شبیر کا شوہروں کو مشورہ","https://urdu.geo.tv/latest/386083-","اداکارہ سارہ خان کے شوہر گلوکار فلک شبیر نے شوہروں کو خوش رہنے کیلئے بیگم  کی  بات پر عمل کرنے کا مشورہ دے دیا۔ فلک شبیر اور سارہ خان نے جولائی 2020 میں شادی کی تھی اور دونوں کی اب ایک بیٹی عالیانہ فلک ہے۔ فلک شبیر  سارہ خان سے محبت اور اس  کے اظہار کے نت نئے طریقوں کی خاطر مداحوں میں خاصے مقبول ہیں، وہ اکثرو بیشتر اہلیہ سے اپنی محبت کا اظہار کرنے کے لیے خوبصورت تحائف دیتے ہیں جس کی ویڈیوز بھی سامنے آتی رہتی ہیں۔  حال ہی میں فلک شبیر نے انسٹاگرام پر ایک اسٹوری شیئر کرتے ہوئے شوہروں کو خوش رہنے کیلئے ایک نرالا مشورہ دیا ہے۔ انسٹاگرام پر شیئر گلوکار فلک شبیر کی اسٹوری پر درج تھا کہ’ اگر آپ خوش رہنا چاہتے ہیں تو پہلے اپنے دل کی سنیں اور پھر دماغ کی سنیں، پھر اچھی طرح غوروفکر کرنے کے بعد وہ کریں جو آپ کی بیگم کہتی ہے‘۔  یاد رہے کہ رواں برس ہی فلک شبیر نے اداکارہ سارہ خان اور بیٹی عالیانہ فلک کو  فارم ہاؤس اور مرسڈیز بینز تحفے میں دی ہے۔","entertainment"
"255","ارجن سے رشتہ ختم ہونے کے بعد ملائیکہ کی انسٹاگرام اسٹوری وائرل","https://urdu.geo.tv/latest/386075-","اداکار ارجن کپور سے علیحدگی کے بعد اداکارہ ملائیکہ اروڑا کی انسٹاگرام پر شیئر کی گئی اسٹوری وائرل ہورہی ہے۔ کچھ روز قبل اداکار کی جانب سے اپنی عمر سے بڑی ملائیکہ اروڑا سے بریک اپ ہونے کی تصدیق کی گئی۔ ارجن نے اپنی نئی فلم سنگھم اگین کی تشہیر کے لیے ہونے والے ایک ایونٹ میں بتایا تھا کہ وہ اب سنگل ہیں۔ سوشل میڈیا پر بھارتی پیجز نے مذکورہ ویڈیو شیئر کی اور دعویٰ کیا کہ ارجن اب ملائیکہ کے ساتھ نہیں اور دونوں میں علیحدگی ہوچکی ہے تاہم بریک اپ کے بعد ملائیکہ کی ذومعنی سوشل میڈیا پوسٹ سامنے آئی جسے ان کے مداح ارجن کے ساتھ ہونے والے بریک اپ سے منسلک کررہے ہیں۔ اداکارہ کی جانب سے انسٹاگرام پر گڈمارننگ کا پیغام شیئر کیا گیا جس کے ساتھ لکھا تھا کہ 'ہر مثبت سوچ ایک خاموش دعا یا عبادت ہوتی ہے جو آپ کی زندگی کو تبدیل کردیتی ہے' یاد رہے کہ ملائیکہ اور ارجن نے 2018 میں ڈیٹنگ شروع کی تاہم انہوں نے اپنے تعلقات کو کئی عرصے تک چھپا کررکھا، دونوں کے تعلق کی خبریں منظر عام پر آنے کے بعد ان کی شادی کے حوالے سے بھی افواہیں سرگرم رہیں تاہم جوڑے کی جانب سے کبھی بھی شادی کی افواہوں پر ردعمل نہیں دیا گیا۔ گزشتہ ماہ ملائیکہ کے والد انیل مہتا کی خودکشی پر ارجن کپور  اداکارہ سے ملنے گھر بھی آئے تھے۔","entertainment"
"256","سلمان کے بعد شاہ رخ خان کو بھی جان سے مارنےکی دھمکی","https://urdu.geo.tv/latest/385991-","  ممبئی: بالی وڈ اداکار سلمان خان کے بعد  اب کنگ  خان کہلائے جانے  والے شاہ رخ  خان کو  بھی جان سے مارنےکی دھمکی ملی ہے۔ بھارت میڈیا کے مطابق ممبئی کے  باندرا پولیس اسٹیشن میں ایک کال موصول ہوئی اور فون کرنے والے نے شاہ رخ خان سے 50 لاکھ تاوان مانگا جب کہ عدم ادائیگی کی صورت میں بالی وڈ خان کو نقصان پہنچانے کی دھمکی دی۔ رپورٹ کے مطابق پولیس کو موصول فون ریاست چھتیس گڑھ کے شہر رائے پور سے کیا گیا اور ٹریس کرنے کے بعد نمبر ایک فیضان نامی شخص کا نکلا مگر مبینہ ملزم نے کہا ہے کہ اس کا فون 2 نومبر کو چوری ہوگیا تھا۔ بھارتی میڈیاکےمطابق شاہ رخ خان سے متعلق دھمکی آمیز کال موصول ہونے کا مقدمہ باندرا پولیس اسٹیشن میں درج کرلیا گیا ہے اور مزید تحقیقات جاری ہیں۔ ریاست مہاراشٹرا کی حکومت نے شاہ رخ خان کو +Y کیٹیگری کی سکیورٹی فراہم کردی ہے۔ واضح رہے گزشتہ سال اکتوبر میں فلم ’پٹھان‘ اور ’جوان‘ کی کامیابی کے بعد بھی  شاہ رخ کو جان سے مارنے کی دھمکیاں ملی تھیں جس کے بعد انھیں وائی پلس سکیورٹی دی گئی تھی۔ دوسری جانب سلمان خان کو دھمکی دینے والا لارنس بشنوئی کا بھائی کرناٹک سے گرفتار کرلیاگیا۔ بھارتی میڈیا کےمطابق ممبئی پولیس ٹریفک کنٹرول کو 5 نومبر کو سلمان خان کے لیے دھمکی آمیزپیغام موصول ہواتھا جس میں سلمان خان سے 5کروڑ روپےطلب کیے گئے تھے اور عدم ادائیگی کی صورت میں قتل کرنے کی دھمکی دی گئی تھی۔","entertainment"
"257","برطانوی پارلیمنٹ نے ماہرہ خان کو لائف ٹائم اچیومنٹ ایوارڈ سے نواز دیا","https://urdu.geo.tv/latest/385956-","  برطانیہ کی پارلیمنٹ نے اداکارہ ماہرہ خان کو فنی اور خواتین کو بااختیار بنانے کیلئے خدمات پر ایوارڈ سے نواز دیا۔ اداکارہ ماہرہ خان کی انٹرٹینمنٹ انڈسٹری اور خواتین کو با اختیار بنانے کیلئے کی جانے والی کاوشوں کو برطانیہ کی پارلیمنٹ کی جانب سے سراہا گیا ہے اور انہیں پارلیمنٹ میں لائف ٹائم اچیومنٹ ایوارڈ سے نواز دیا گیا۔ اس حوالے سے اداکارہ نے کہا کہ اپنی تعریف پر خوش ہوتی ہوں لیکن سیلف میڈ کہلانا پسند نہیں، میری کامیابی میں والدین، ٹیچرز، مینٹور، ساتھیوں اور مداحوں کا بڑا کردار ہے۔   اداکارہ کا کہنا تھاکہ والدین ورکنگ پیرنٹس تھے، والدہ ٹیچر اور والد بینکر تھے جنہوں نے بچوں کو اعلیٰ تعلیم دلانے پر پوری توجہ دی، کالج گئی تو آسان وقت نہیں تھا، دو ملازمت کرتی اور اپنے بل خود ادا کرتی تھی۔ ماہرہ خان نے مزید کہا کہ جب میں کہتی تھی کہ فلم اسٹار بنوں گی تو لوگ مجھ پر ہنستے تھے، انڈسٹری میں کام کرنا آسان نہیں تھا لیکن پھر جدوجہد کے بعد کامیابی بھی ملی، خاندان کی پہلی لڑکی تھی جس نے بیرون ملک اکیلے سفر کیا۔ انڈسٹری کے حوالے سے بات کرتے ہوئے انہوں نے کہا کہ پاکستان کی شو بز انڈسٹری نے گزشتہ چند برسوں میں نمایاں ترقی کی ہے، خواتین کو بااختیار بنانے کیلئے میری خدمات پر ایوارڈ سے نوازے جانے پر بہت خوش ہوں، ہمارا انتخاب ہوا ہے تو ہمیں اس کے مطابق کام کرنا چاہیے، لڑکیوں کو ان کے خواب پورے کرنے میں مدد کرنی چاہیے۔ ماہرہ کا کہنا تھا کہ لڑکیوں سے برتاؤ سے متعلق والد، شوہر، لڑکوں اور تمام مردوں کو بتانا چاہیے، میرے بھائی نے خاموشی سے میری زندگی کی کامیابی میں اہم کردار ادا کیا۔ اس موقع پر تقریب کے منتظم افضل خان ایم پی نے اپنے خیالات کا اظہار کرتے ہوئے کہا کہ ماہرہ خان کی کامیابی دیگر خواتین کیلئے مشعل راہ ہے۔ اداکارہ ماہرہ خان نے اپنے ایوارڈ کوسوشل میڈیا ویب سائٹ انسٹاگرام کی اسٹوری پر شیئر بھی کیا ہے۔ اس کے ساتھ ہی اداکارہ نے اپنی خوشی کا اظہار کرتے ہوئے شکر ادا کیا۔","entertainment"
"258","طلاق کی خبروں کے باوجود ابھیشیک اور ایشوریا کونسی فلم میں ایک ساتھ جلوہ گر ہوں گے؟","https://urdu.geo.tv/latest/385972-","بالی وڈ کی معروف جوڑی ایشوریا رائے اور ابھیشیک بچن طلاق کی خبروں کی زد میں ہیں لیکن اب حال ہی میں دونوں سے متعلق نئی تفصیل سامنے آئی ہے۔ بھارتی میڈیا رپورٹس کے مطابق اب دونوں ایک ساتھ ایک فلم میں جلوہ گر بھی ہونے جارہے ہیں، میگا اسٹارز مشہور فلم ساز منی رتنم ایک نئی ہندی فلم پر کام کر رہے ہیں جس میں اس  جوڑی کو کاسٹ کرنے کی خبریں ہیں۔ منی رتنم نے 2007 میں فلم گرو کے بعد انہیں راون میں بھی اکٹھا کاسٹ کیا تھا، اب وہ ایک اور فلم کےلیے دلچسپ کہانی تلاش کر چکے ہیں جس میں یہ جوڑی پھر نظر آئے گی۔   رپورٹس کے مطابق منی رتنم وہ شخص ہیں جنہوں نے ایشوریا اور ابھیشیک میں قربیتیں بڑھانے میں اہم کردار ادا کیا تھا، دونوں کی لوو اسٹوری کا آغاز فلم گرو کے سیٹ سے ہی ہوا تھا۔ واضح رہے کہ ابھیشیک بچن سے متعلق خبریں زیرِ گردش ہیں کہ وہ اداکارہ نمرت کور کے ساتھ رومانوی تعلقات میں ہیں جبکہ ایشوریا رائے سے ان کی علیحدگی ہو گئی ہے۔ اس حوالے سے دونوں اداکاروں کی جانب سے کسی قسم کا کوئی بیان سامنے نہیں آیا جبکہ اداکارہ نمرت کور ابھیشیک سے تعلقات کی تردید کر چکی ہیں اور کہہ چکی ہیں کہ وہ اور ابھیشیک دوست سے زیادہ کچھ نہیں ہیں۔","entertainment"
"259","'میرا اپنا دماغ خراب تھا'، نادیہ خان نے کم عمری میں کی گئی شادی کی وجہ بتادی","https://urdu.geo.tv/latest/385943-","پاکستان شوبز انڈسٹری کی معروف میزبان و اداکارہ نادیہ خان نے کم عمر میں شادی کرنے کی وجہ بتا دی۔ نادیہ خان نے حال ہی میں پروگرام میں کم عمری میں ہونے والی اپنی پہلی شادی کے بارے میں بات کی۔ انہوں نے بتایا کہ مجھ پر والدین کی طرف سے شادی کا کوئی دباؤ نہیں تھا، اس وقت میرا اپنا ہی دماغ خراب ہو گیا تھا، میں نے خود اپنے سر اور پاؤں پر کلہاڑی ماری۔  اداکارہ نے بتایا کہ میرے والد تو میرے شادی کے فیصلے کے خلاف تھے اور ان کا کہنا تھا کہ مجھے پہلے اپنے کام پر توجہ دینی چاہیے لیکن شاید اس وقت میرے شادی کرنے کی وجہ میرے ارد گرد کا ماحول تھا۔   اُنہوں نے بتایا کہ اس وقت میں اپنے ارد گرد کے ماحول کو دیکھ کر یہ سوچنے لگی تھی کہ سب کی شادیاں ہو رہی ہیں بس میں ہی اکیلی رہ گئی ہوں، مجھے کوئی تجربہ تو تھا نہیں اس وقت کہ ضروری نہیں ہے اگر آپ کو کسی سے محبت ہو گئی ہے تو اس کے ساتھ آپ کی شادی بھی کامیاب ہوگی۔ نادیہ نےکہا کہ بس وہ شادی میری ایک ضد اور بے وقوفی تھی کیونکہ اس وقت میرا کیرئیر بہت اچھا تھا اور میں دنیا گھوم رہی تھی لیکن بس اچانک دماغ خراب ہوا تو یہ مکمل طور میری اپنی غلطی ہے کیونکہ میں اپنے والدین کی بات مان کر اس شادی سے بچ سکتی تھی۔ اداکارہ نے مزید بتایا کہ میری والدہ کو خواب میں بھی نظر آیا تھا کہ یہ شادی میرے لیے صحیح نہیں ہے، میرے والد کو میرے شادی کے فیصلے پر سب سے بڑا اعتراض یہ تھا کہ ابھی شادی کے لیے وقت صحیح نہیں ہے کیونکہ میں اس وقت صرف 20 سال کی تھی۔ نادیہ خان کا کہنا تھا کہ میں تو شادی کا لڈو کھا کر بہت عرصے تک پچھتائی ہوں لیکن شادی کے بعد سب سے خوبصورت چیز جو مجھے ملی وہ میرے بچے ہیں۔","entertainment"
"260","امیتابھ نہ شاہ رخ، بالی وڈ میں سب سے پہلے رولز رائس کس کے پاس تھی؟","https://urdu.geo.tv/latest/385850-","رولز رائس کا شمار لگژری اور مہنگی ترین گاڑیوں میں ہوتا ہے لیکن بالی وڈ میں یہ گاڑی سب سے پہلے مشہور زمانہ اداکارہ کے پاس رہی۔ بھارتی میڈیا کے مطابق بالی وڈ  میں سب سے پہلے رولز رائس گاڑی نہ ہی امیتابھ بچن اور نہ ہی شاہ رخ خان کے پاس رہی بلکہ بالی وڈ اداکارہ نادرا وہ پہلی اداکارہ ہیں جن کے استعمال میں رولز رائس گاڑی رہی۔ میڈیا رپورٹس کے مطابق اداکارہ نادرا نے 1950 سے 1960 کی دہائی تک  بالی وڈ پر راج کیا اور انہوں نے مہنگی گاڑی بھی 1960 کی دہائی میں خریدی تھی۔ نادرا نے 11 سال کی عمر میں بطور چائلڈ آرٹسٹ فلموں سے اپنے کیرئیر کا آغاز کیا لیکن انہوں نے 1952 میں محبوب خان کی فلم سے شہرت حاصل کی۔ اس کے علاوہ شری 420 اور دل اپنا اور پریت پرائی جیسی کامیاب فلموں سے لوگوں کی توجہ حاصل کی۔ میڈیا رپورٹس کے مطابق اُس دور میں اداکار نادرا کا شمار سب سے زیادہ معاوضہ لینے والی اداکاراؤں میں ہوتا تھا حالانکہ وہ اکثر دوسری لیڈ کا کردار ادا کرتی تھیں۔","entertainment"
"261","ہنی سنگھ کی پاکستانی گلوکار کو کریڈٹ دیکر  سرائیکی گانا گانے کی ویڈیو وائرل","https://urdu.geo.tv/latest/385820-","بالی وڈ میں پاکستانی گانوں کو ہمیشہ ہی پسند کیا جاتا ہے اور انہیں چرایا بھی جاتا ہے  جس کا پاکستانی گلوکاروں کو کوئی کریڈٹ بھی نہیں دیا جاتا۔ تاہم حال ہی میں بھارتی گلوکار و ریپر ہنی سنگھ کی ایک ویڈیو وائرل ہوئی جس میں انہیں پاکستان کی سرائیکی زبان کا مشہور گانا 'بسمہ اللہ کراں' گاتے ہوئے دیکھا گیا۔ اس دوران سب سے توجہ طلب بات یہ تھی کہ گلوکار نے حاضرین کو اس گانے کے اصل گلوکار 'ندیم عباس' کے حوالے سے بتایا اور پاکستانی گلوکار کو کریڈٹ دیتے ہوئے 'بسمہ اللہ کراں' گانا گا کر حاضرین کی داد وصول کی۔ سوشل میڈیا پر وائرل ہونے والی اس ویڈیو میں گلوکار ہنی سنگھ کا ندیم عباس کو کریڈٹ دینا مداحوں کو پسند آیا جس کی مداحوں نے تعریف بھی کی۔   واضح رہے ندیم عباس لونے والا نے 'ندیم عباس لونے والا کے اداس گانے' کے نام سے اپنی البم بنائی تھی اور 'بسمہ اللہ کراں' گانا بھی اسی البم میں شامل تھا جو 2015 میں ریلیز ہوا۔","entertainment"
"262","شاہ رخ، عاطف اور ہمایوں، ماہرہ خان نے تینوں اسٹارز کے بارے میں کیا بتایا؟","https://urdu.geo.tv/latest/385838-","اداکارہ ماہرہ خان نے اپنے ساتھ کام کرنے والے اداکاروں کے بارے میں دلچسپ انکشاف کیا ہے۔ ماہرہ خان نے ایک چیریٹی تقریب میں شرکت کی جہاں انہوں نے میزبان کی جانب سے پوچھے گئے سوالوں کا جواب دیا۔   میزبان نے اداکارہ سے ہمایوں سعید، شاہ رخ خان، فہد مصطفیٰ اور عاطف اسلم کے حوالے سے پوچھا جس پر ماہرہ نے کہا کہ شاہ رخ ایک سپر اسٹار ہیں لیکن وہ ہمیشہ آپ کو خاص محسوس کریں گے، اگر وہ کال یا میسج پر مصروف ہیں تو وہ آپ سے بات کرنے کو یقینی بنائیں گے، یہ وہ چیز ہے جس کے بارے میں بہت سے لوگ نہیں جانتے ہیں۔ ماہرہ نے ہمایوں سعید کے بارے میں بات کرتے ہوئے انہیں بچہ قرار دیا اور کہا کہ وہ بہت نفیس شخص ہیں اور وہ دل سے بچے کی طرح ہیں۔ اداکارہ نے فہد مصطفیٰ سے شکایت کرتے ہوئے کہا کہ اداکار میں مزاح کی خشک حس ہے، وہ بریٹش حس مزاح رکھتے ہیں جس کے بارے میں بہت سے لوگ نہیں جانتے۔ ماہرہ خان نے ساتھی اداکار عاطف اسلم کے بارے میں انکشاف کیا کہ وہ ان کے ساتھ بہت روحانی تعلق رکھتی ہیں، ہم دونوں کی زیادہ بات نہیں ہوتی لیکن جب بھی عاطف بات کریں گے تو وہ اندرونی سکون اور خیریت کے بارے میں پوچھیں گے۔","entertainment"
"263","امریکی اداکار بریڈپٹ کو فلم سیٹ پر خاتون مداح کی نازیبا حرکت کا سامنا","https://urdu.geo.tv/latest/385836-","60  سالہ امریکی اداکار بریڈ پٹ  کو اپنی نئی آنے والی فلم 'F1' کے سیٹ پر خاتون مداح کی جانب سے نازیبا حرکت کا سامنا کرنا پڑا۔ غیر ملکی خبر رساں ادارے کے مطابق اداکار  بریڈ پٹ  کو ان کی آنے والی فلم 'F1' کے سیٹ پر ایک خاتون مداح نے  پکڑ کر اور بغیر اجازت لیے  بوسہ دے دیا۔ بریڈپٹ نےافراتفری کے باوجود  خاتون مداح کی اس غیر اخلاقی حرکت  پر  منفی برتاؤ نہیں کیا اور ردعمل میں کہا کہ انہوں نے اس حرکت سے ’خطرہ محسوس نہیں کیا‘ کیونکہ یہ صرف ایک بوسہ تھا ’چہرے پر گھونسہ‘نہیں۔   ڈیلی میل کی رپورٹ کے مطابق امریکی اداکار کے قریبی ذرائع نے بتایا کہ ’سرعام اس حرکت کے باوجود بریڈ بہت پرسکون ہیں کیوں کہ وہ اپنے مداحوں  کی محبت کو کبھی منفی انداز میں نہیں لیتے‘۔ خاتون مداح  کے رویے پر امریکی اداکار  بریڈپٹ تو مطمئن ہیں لیکن سوشل میڈیا صارفین سمیت بریڈ پٹ کے دیگر مداح  اس عمل پر  سیخ پا ہیں اور اسے  ہراساں کیا جانا قرار دے رہے ہیں ۔","entertainment"
"264","لڑکیاں سلمان کی حقیقت کو کئی سال بعدپہچان پاتی ہیں: سومی علی","https://urdu.geo.tv/latest/385824-","بالی وڈ اداکارہ سومی علی نے سپر اسٹار سلمان خان کی گرل فرینڈ کے طور پر جانے جانا اپنے لیے سب سے بڑی لعنت قرار دے دیا۔ اداکارہ سومی علی 90کی دہائی کی مشہور اداکارہ اور سوشل ورکر   بھی ہیں، سلمان خان اور سومی علی  8 سالوں تک تعلقات میں رہے لیکن سلمان خان کی زندگی میں ایشوریا رائے کی انٹری کے بعد دونوں کا تعلق ختم ہوگیا جس کے بعد سومی علی 1999 میں بھارت چھوڑ کر چلی گئیں۔ حال ہی میں بھارتی میڈیا  سے گفتگو کے دوران سومی علی سے سوال کیا گیا کہ وہ آج بھی سلمان خان کی سابقہ گرل فرینڈ کے طور پر جانی جاتی ہیں ماضی کے اس تعلق نے ان کی پہچان  میں خاطر خواہ اضافہ کیا اس بارے میں ان کی کیا رائے ہے؟ سوال کے جواب میں سومی کا کہنا تھا  کہ سلمان خان کی گرل فرینڈ کے طور پر جانے جانا  میرے لیے سب سے بڑی لعنت ہے،  میں نے امریکا میں  بہترین کام کیا اور بہت کچھ حاصل کیالیکن اس سب کے باوجود  لوگ مجھے سلمان کی سابقہ گرل فرینڈ کے طور پر پہچانتے ہیں جو کہ میرے لیے سب سے بڑی لعنت ہے‘۔ سلمان خان اور سومی علی  8 سالوں تک تعلق میں رہے لیکن سلمان خان کی زندگی میں ایشوریا رائے کی اینٹری کے بعد ان کا سومی سے تعلق ختم ہوگیا تھا انہوں نے کہا کہ ’سلمان خان  اس برس  59 یا 60 سال کے ہو جائیں گے لیکن وہ ابھی بھی اسکول کے لڑکوں کی طرح برتاؤ کرتے ہیں، عدم تحفظ کا شکار ہونے کی وجہ سے دوسروں کو ہراساں کرتے ہیں، وہ لوگوں کو مجھ سے بات نہ کرنے کیلئے مجبور کرتےہیں اور لڑکیاں سلمان خان کی حقیقت کو کئی سال بعدپہچان پاتی ہیں‘۔ سومی علی نے مزید  انکشاف کیا کہ ؔ’میرا کئی سالوں سے  بالی وڈ انڈسٹری  سے  کوئی رابطہ نہیں ہے اورجب بھی  بالی وڈ  کے بارے میں سوچتی ہوں تو   سلمان خان یاد آجاتے ہیں جس سے میرے اندر اُداسی اور افسردگی بھرجاتی ہے ‘۔","entertainment"
"265","امریکی انتخابات: اداکارہ ریما نے کسے ووٹ دیا؟","https://urdu.geo.tv/latest/385826-","ماضی کی شہرت یافتہ لالی وڈ اداکارہ ریما نے امریکی صدارتی انتخابات میں اپنا ووٹ کاسٹ کردیا۔ فوٹو اینڈ ویڈیو شیئرنگ پلیٹ فارم انسٹاگرام پر اداکارہ نے ووٹ ڈالنے کے بعد اپنے شوہر کے ہمراہ تصاویر شیئر کی ہیں۔ انہوں نے اپنی پوسٹ کے کیپشن میں بتایا کہ انہوں نے اپنے شوہر کے ساتھ امریکی صدارتی انتخابات میں ووٹ ڈال دیا ہے۔ ساتھ ہی انہوں نے یو ایس الیکشن، ووٹ 2024 کے ہیش ٹیگ کا بھی اضافہ کیا ہے۔ دوسری جانب ماضی کی اداکارہ نے اس حوالے سے مختلف انسٹا اسٹوریز بھی شیئر کی ہیں جن میں انہیں ووٹ کاسٹ کرتے ہوئے دیکھا جا سکتا ہے۔ اب سوال یہ پیدا ہوتا ہے کہ اداکارہ ریما نے ریپبلکن پارٹی کے ڈونلڈ ٹرمپ کو ووٹ دیا یا ڈیموکریٹک پارٹی کی کملا ہیرس کو؟ 7 میں سے 2 سوئنگ ریاستوں میں ڈونلڈ ٹرمپ کامیاب ہو گئے، 5 کا نتیجہ آنا باقی ہے یہ سوال مداحوں کی جانب سے ان کے کمنٹس سیکشن میں کیے گئے جب کہ کئی صارفین نے اپنے اندازوں کے مطابق بتایا کہ ریما نے کسے ووٹ دیا ہوگا، متعدد نے ٹرمپ کا نام لیا۔ تاہم اداکارہ نے یہ تو بتا دیا کہ انہوں نے اپنے شوہر ڈاکٹر طارق کے ہمراہ امریکی صدارتی انتخابات میں اپنا حق رائے دہی استعمال کر لیا ہے لیکن انہوں نے یہ نہیں بتایا کہ انہوں نے کسے ووٹ دیا ہے۔","entertainment"
"266","’دنگل‘ کی اداکارہ فاطمہ ثنا کا خطرناک بیماری میں مبتلا  رہنے کا انکشاف","https://urdu.geo.tv/latest/385724-","بالی وڈ کی کامیاب فلم  ’دنگل‘ کی اداکارہ فاطمہ ثنا نے مرگی میں مبتلا رہنے  کا انکشاف کیا ہے۔ حال ہی میں بھارتی میڈیا سے گفتگو کے دوران فاطمہ ثنا نے انکشاف کیا کہ’مجھے  فلم دنگل کے دوران مرگی کی تشخیص ہوئی تھی جس کے بعد  میں اتنی خوفزدہ ہوگئی کہ میں نے  تقریبات میں جانا چھوڑ دیا‘۔ بھارتی میڈیا سے گفتگو کے دوران فاطمہ ثنا  نے اپنے مرض کو قبول کرنے کے لیے کی گئی جدوجہد پر بات کرتے ہوئے  کہا ’میں اس مرض کو قبول کرنے کیلئے تیار نہیں تھی لہٰذا میں نے  اس کیلئے علاج بھی نہیں کروایا، مجھے ڈر تھا کہ کہیں لوگوں کو اسکا پتہ نہ لگ جائے کیوں کہ مرگی کے مریضوں کیلئے سوچا جاتا ہے کہ آپ یا تو منشیات لے رہے ہیں یا پھر  توجہ حاصل کرنے کیلئے یہ سب کررہے ہیں‘۔   فاطمہ ثنا نے  اپنی بیماری کے حوالے سے اعتراف کرتے ہوئے کہا کہ’ مجھے  ہفتے میں ایک یا دو مرتبہ  دورے پڑتے تھے جس کی وجہ سے میں تقریبات میں  نہیں جاتی تھی، زیادہ روشنی مرگی کے مریضوں میں دورے پڑنے کا سبب بن سکتی ہے لیکن ایسا ہر بار ضروری نہیں مگر میں اتنی خوفزدہ تھی کہ  میں نے تقریبات اور اسکریننگ میں جانا چھوڑ دیا‘۔ اداکار ہ نے مزید بتایا کہ’ میں نے اپنی بیماری کا ذکر پاپارازی سے کیا اور پھر انہوں نے  میری تصاویر بغیر فلیش لینا شروع کیں تاہم  اس سب کے باوجود میں اپنی روٹین بہت اچھے سے مینیج کرتی رہی‘۔ واضح رہے کہ فاطمہ ثنا شیخ دنگل کے بعد عامر خان کے ساتھ گہرے تعلقات  کے باعث خبروں کی زینت بنی رہی تھیں تاہم   اداکارہ کو آخری  مرتبہ فلم  ’سیم بہادر‘میں دیکھا گیا تھا جس کے بعد اب وہ اپنی آنے والی فلم  ’ میٹرو ان ڈینو  ‘ میں  اداکاری کے جوہر دکھائیں گی۔","entertainment"
"267","شاہ رخ نے 95 روز سے 'منت' کے باہر کھڑے مداح سے بلآخر ملاقات کرلی","https://urdu.geo.tv/latest/385727-","بالی وڈ کنگ شاہ رخ خان نے اپنے گھر 'منت' کے باہر 95 دنوں سے کھڑے مداح سے بلآخر ملاقات کرلی۔ شاہ رخ خان اپنی سالگرہ ہر سال  بڑے جوش و خروش کے ساتھ مناتے ہیں اور اس دن  ان کی رہائش گاہ  ’منت ‘ کے باہر مداحوں کی بڑی تعداد بھی موجود ہوتی ہے جس وجہ سے اداکار بالکنی میں  آکر باہر جمع ہونے والے  مداحوں کا شکریہ ادا کرتے ہیں۔ تاہم اس سال اداکار نے اپنی سالگرہ صرف اپنے دوستوں اور گھر والوں کے ساتھ منائی جس وجہ سے ان کے مداح بالکنی پر اپنے پسندیدہ ہیرو کی جھلک نہ دیکھ سکے لیکن ان مداحوں میں ایک خوش نصیب مداح ایسا بھی تھا جس سے کنگ خان نے ملاقات کی۔ شاہ رخ  خان کی سالگرہ کے دن ہر سال منت کے باہر   ان کے مداحوں کی ایک بڑی تعداد موجود ہوتی ہے میڈیا رپورٹس کے مطابق اس مداح کا نام شیر محمد ہے جس کا تعلق ریاست جھارکھنڈ سے ہے، وہ شاہ رخ کے گھر 'منت کے باہر 95 روز سے کھڑا ملاقات کا منتظر تھا جس کی خواہش اداکار نے پوری کردی۔ شیر محمد کی شاہ رخ خان کے ساتھ ہاتھ ملاتے ہوئے تصویر سوشل میڈیا پر بھی وائرل ہورہی ہے جسے خوش نصیب کہا جارہا ہے. بھارتی میڈیا کےمطابق شیر محمد نے بتایا کہ اسے کنگ خان کی فلم کوئلہ سب سے زیادہ پسند ہے اور وہ اپنے اداکار کی نقل کبھی نہیں اتاریں گے۔","entertainment"
"268","بالی وڈ اداکار متھن چکرورتی کی پہلی بیوی چل بسیں","https://urdu.geo.tv/latest/385709-","بالی وڈ کے سینئر اداکار اور سیاستدان متھن چکرورتی کی پہلی بیوی ہلینا لیوک 68 برس کی عمر میں امریکا میں انتقال کرگئیں۔ بھارتی میڈیا رپورٹس کے مطابق متھن کے قریبی ذرائع کا بتانا ہے کہ اداکار کی سابقہ اہلیہ کافی عرصہ سے بیمار تھیں۔ متھن اور ہلینا کی شادی 1979 میں ہوئی اور صرف 4 ماہ بعد ہی ہلینا نے متھن چکرورتی کو طلاق دے دی تھی۔ ہلینا لیوک بالی وڈ سپر اسٹار امتیابھ بچن کی فلم مرد میں کام کی وجہ سے کافی معروف ہوئیں، اس فلم میں انہوں نے برطانوی ملکہ کا کردار ادا کیا تھا۔   اس کے علاوہ انہوں نے دو گلاب، آؤ پیار کریں اور بھائی آخر بھائی ہوتا ہے جیسی فلموں میں کام کیا۔ متھن چکرورتی نے ہلینا سے طلاق کے بعد اداکارہ یوگیتا بالی سے شادی کی تھی۔ ہلینا نے ایک پرانے انٹرویو میں متھن سے اپنی شادی کے بارے میں کہا تھا کہ کاش میری ان سے شادی نہ ہوئی ہوتی۔ ہلینا کے مطابق متھن نے ان سے شادی سے قبل ان کے ذہن میں یہ بٹھایا تھا کہ وہی ان کے لیے بہتر مرد ہیں اور میری بدقسمتی تھی کہ وہ میرے ذہن میں یہ بات راسخ کرنے میں کامیاب رہے تھے۔","entertainment"
"269","خالق آپ کا برا نہیں سوچ سکتا، نوجوان اللہ پر اپنا ایمان مضبوط رکھیں: نعمان اعجاز","https://urdu.geo.tv/latest/385719-","پاکستان شوبز انڈسٹری کے سینئر اداکار نعمان اعجاز نے نوجوانوں کو اللہ پر کامل یقین رکھنے کا مشورہ دے دیا۔ حال ہی میں اداکار نے نجی ٹی وی کے ایک پروگرام میں شرکت کی جہاں انہوں نے مختلف موضوعات پر گفتگو کی۔ ایک سوال کے جواب میں نعمان اعجاز نے کہا کہ یہ سچ ہے ہمیں ہر چیز اللہ سے ملتی ہے، ہم یہ سب نعمتیں کیسے حاصل کرسکتے ہیں،  ہم خود کیا کر سکتے ہیں؟ ہم کچھ نہیں کرسکتے، اسی لیے ہمیں اللہ کا زیادہ سے زیادہ شکر ادا کرنا چاہیے۔   انہوں نے حاضرین سے مخاطب ہوکر کہا کہ میں یہ باتیں آپ سب کو متاثر کرنے کیلئے نہیں کر رہا ہے لیکن یہ ہی حقیقت ہے کہ ہمارا ایمان مضبوط ہونا چاہیے۔ سینئر اداکارکا کہنا تھا کہ میں ہمیشہ نوجوانوں کو مشورہ دیتا ہوں کہ وہ خود پر یقین رکھنا سیکھیں اور ہمیشہ اللہ سے امیدیں رکھیں، آج جو کچھ مجھے کامیابی ملی ہے اس کیلئے میں نے بہت انتظار کیا ہے، میں نے بہت جدوجہد کی ہے، لوگ میری باتوں کا مذاق اڑاتے ہیں لیکن میں ان پر دھیان نہیں دیتا، خود پر یقین رکھیں اور اپنے کام پر توجہ دیں۔ انٹرویو کے آخر میں نعمان اعجاز نے کہا کہ ہمیشہ اللہ کا شکر ادا کریں، ناکامی کے بعد اللہ پر الزام نہ لگائیں،خالق آپ کے بارے میں برا نہیں سوچ سکتا، اللہ پر اپنا توکل مضبوط کریں۔","entertainment"
"270","طلاق کی خبریں: ابھیشیک کی اپنی دوسری شادی کیلئے ماضی کی ٹوئٹ وائرل","https://urdu.geo.tv/latest/385698-","بھارتی میڈیا پر ایک طرف اسٹار کپل ایشوریا رائے اور ابھیشیک بچن  کے درمیان علیحدگی کی خبریں ہیں تو دوسری طرف  ابھیشیک کے اداکارہ نمرت کور سے مبینہ غیر ازدواجی تعلق کے حوالے سے بھی قیاس آرائیاں جاری  ہیں۔ اگرچہ ابھیشیک ایشوریا سے طلاق کی خبروں کی تردید کرچکے ہیں اور ایشوریا نے ہر خبر پر چپ سادھ لی ہے لیکن اس کے باجود دونوں کا  سال بھر  سے زیادہ عوامی مقامات پر  ایک دوسرے سے علیحدہ نظر آنا ان افواہوں کو ہوا دے رہا  ہے۔ یہ پہلا موقع نہیں کہ جب ایشوریا اور ابھیشیک کے درمیان ازدواجی تعلقات خراب ہونے اور نوبت علیحدگی تک جانے کی خبریں سامنے آرہی ہیں۔ ابھیشیک ایشوریا کی بیٹی آرادھیا کی پیدائش کے 3   سال بعد 2014 میں بھی ابھیشیک ایشوریا کے درمیان  مبینہ طلاق کی افواہوں نے زور پکڑا تھا  جس کے بعد ابھیشیک نے اپنے ٹوئٹر اکاؤنٹ کے ذریعے ان قیاس آرائیوں کا جواب دیا تھا۔ اداکار  نے مئی 2014 میں کی گئی ٹوئٹ میں لکھا تھا کہ ’ٹھیک ہے، مجھے یقین ہوگیا کہ میں طلاق لے رہا ہوں،  مجھے بتانے کے لیے شکریہ! کیا آپ مجھے یہ بتانا بھی پسند کرینگے کہ میں پھر سے شادی کب کر رہا ہوں؟ شکریہ'۔ ابھیشیک کا یہ بیان  دراصل  ان کی اور ایشوریا کی طلاق کی طنزیہ انداز میں تردید تھا۔ حال ہی میں ایشوریا رائے کی ابھیشیک کے ساتھ  ماضی میں  میزبان  اوپرا ونفرے کے شو  کی ایک ویڈیو بھی وائرل ہوئی تھی جس میں اوپرا نے دونوں کی مہنگی ترین شادی کو بنیاد بناتے ہوئے سوال کیا تھا کہ اتنے بڑے جشن کے بعد طلاق لینا کتنا مشکل ہوگا۔ اس پر ایشوریا رائے نے سختی سے جواب دیا کہ ہم ایسا مذاق میں بھی نہیں سوچ سکتے‘۔  یاد رہے کہ بالی وڈ کا یہ خوبصورت جوڑا 2007 میں شادی کے بندھن میں بندھاتھا جس کے گھر 2011 میں بیٹی کی پیدائش ہوئی تھی۔","entertainment"
"271","اداکارہ نعیمہ بٹ نے اپنے لمبے گھنے بالوں کا راز بتا دیا ","https://urdu.geo.tv/latest/385697-","اداکارہ نعیمہ بٹ اپنے لمبے بالوں کی وجہ سے سب کی توجہ کا مرکز بنی ہوئی ہیں اور انہیں انڈسٹری میں بالوں کی وجہ سے 'راپنزل' کا نام بھی دیا گیا ہے۔ لمبے گھنے بال ہونا خواتین کی خواہش ہوتی ہے جس کے لیے وہ کافی جتن کرتی ہیں اور  مہنگے پراڈکٹس کے ساتھ ساتھ گھریلو ٹوٹکے بھی آزماتی ہیں۔ ان دنوں اداکارہ نعیمہ بٹ کے بال سب کی توجہ کا مرکز بنے ہوئے ہیں اور لوگ ان کے بالوں کا راز جاننے کی خواہش رکھتے ہیں۔ نعیمہ بٹ کے لمبے، خوبصورت بال سب کی توجہ کا مرکز بنے رہتے ہیں، اس حوالے سے اداکارہ نے ایک انٹرویو میں بات کرتے ہوئے کہا کہ اس انڈسٹری میں میرے بالوں کا مسئلہ رہا ہے حال ہی میں اداکارہ نے جیو کے کامیڈی شو ’ہنسنا منع ہے' میں شرکت کی جہاں میزبان تابش ہاشمی نے اداکارہ سے لمبے بالوں کا راز پوچھا۔ اس پر نعیمہ بٹ نے اپنے لمبے بالوں کو اللہ کی طرف سے تحفہ قرار دیا اور بتایا کہ بالوں کا تعلق خاندان سے بھی جڑا ہوتا ہے، جینز میں ہونے کے سبب بال اچھے ہیں۔ اداکارہ نے بتایا کہ اچھی خوراک، زیادہ پانی پینے، وٹامنز کا استعمال اور بالوں کی دیکھ بھال بھی بال لمبے اور گھنے ہونے کی وجہ بنتے ہیں۔ میزبان نے ایک اور سوال پوچھا کہ کیا بالی وڈ کے کنگ شاہ رخ خان کے ساتھ کام کرنے پر بال کٹوادیں گی؟ اس کے جواب میں نعیمہ بٹ نے کہا کہ شاہ رخ خان کیلئے تھوڑے سے بال کٹوا سکتی ہوں۔ واضح رہے کہ اس سے قبل اداکارہ نے انٹرویو میں بتایا تھا کہ انڈسٹری میں ان کے بالوں کی وجہ سے بہت مسائل ہیں، اسٹائلنگ کی وجہ سے بال کاٹنے کا کہا جاتا ہے لیکن وہ ایسی باتوں پر کان نہیں دھرتیں۔","entertainment"
"272","'مندر جاکر معافی مانگیں یا 5 کروڑ دیں، ورنہ قتل کردیں گے'، سلمان خان کو نئی دھمکی موصول","https://urdu.geo.tv/latest/385689-","ممبئی: بالی وڈ اسٹار سلمان خان کو ایک بار پھر بشنوئی گینگ کی جانب سے قتل کی دھمکی دی گئی ہے۔ بھارتی میڈیا کے مطابق سلمان خان کو ایک بار پھر بشنوئی گینگ کی جانب سے قتل کی دھمکی ملی ہے جس میں ان سے بچاؤ کے لیے 5 کروڑ تاوان دینے یا مندر جاکر معافی مانگنے کا آپشن دیا گیا ہے۔ رپورٹ کے مطابق گزشتہ رات ممبئی پولیس کے ٹریفک سیکشن کو اپنے نمبر پر ایک میسج موصول ہوا جس میں کہا گیا کہ ' لارنس بشنوئی کا بھائی بات کررہا ہوں، اگر سلمان خان زندہ رہنا چاہتے ہیں تو مندر جاکر معافی مانگیں یا پھر یا 5 کروڑ دیں'۔   واٹس ایپ میسج میں مزید کہا گیا کہ اگر سلمان خان نے ہماری بات نہیں مانی تو انہیں قتل کردیں گے اور ہمارا گینگ اب بھی فعال (ایکٹو) ہے۔ خیال رہے کہ بالی وڈ اسٹار سلمان خان کو بشنوئی گینگ کی جانب سے پہلے بھی قتل کی دھمکیاں مل چکی ہیں اور گزشتہ ماہ ہی ان کے قریبی دوست و مسلم سیاستدان بابا صدیقی کو ممبئی میں قتل کیا گیا تھا جس کی ذمہ داری بشنوئی گینگ نے  قبول کی تھی۔ اس کے علاوہ گزشتہ ہفتے بھی بھارتی پولیس نے سلمان خان کو قتل کی دھمکیاں دینے والے اور 2 کروڑ تاوان مانگنے والے 2 ملزمان کو بھی گرفتار کیا تھا۔","entertainment"
"273","بھارتی اداکارہ نے مدینہ منورہ میں نکاح کرلیا، تصاویر وائرل","https://urdu.geo.tv/latest/385699-","بھارتی اداکارہ اور سوشل میڈیا انفلوئنسر ثنا سلطان کے نکاح کی تقریب مدینہ منورہ میں ہوئی جس کی تصاویر سوشل میڈیا پر وائرل ہیں۔ بگ باس او ٹی ٹی 3 میں شرکت کرکے شہرت حاصل کرنے والی اداکارہ ثنا سلطان  نے محمد واجد سے نکاح کیا ہے، ان کے نکاح کی تقریب مدینہ منورہ میں ہوئی جو ایک انتہائی ذاتی نوعیت کی تقریب تھی۔ ثنا سلطان نے اپنی شادی کی تقریب کی تصاویر اپنے انسٹاگرام اکاؤنٹ پر  شیئر کی ہیں اور ساتھ ہی طویل کیپشن بھی لکھا۔ اداکارہ نے اپنی پوسٹ میں اپنے شوہر کے بارے میں زیادہ کچھ نہیں بتایا مگر چند الفاظ کے ذریعے اپنی خوشی کا بھرپور اظہار کیا۔   انہوں نے لکھا کہ الحمداللّٰہ! میں عاجزی اور خوشی کے ساتھ شیئر کر رہی ہوں کہ مجھے مدینہ جیسی پاکیزہ اور مقدس جگہ پر اپنے واجد جی کے ساتھ نکاح کی سعادت حاصل ہوئی ہے۔ ثنا نے مزید لکھا کہ دوست سے زندگی کے ساتھی بننے کا ہمارا سفر محبت، صبر اور ایمان کا ثبوت ہے۔ اداکارہ کو ان کے دوستوں اور مداحوں کی جانب سے مبارکبادیں دینے کا سلسلہ بھی جاری ہے، اس کے علاوہ متعدد سوشل میڈیا اسٹارز نے بھی اداکارہ کو نکاح کی مبارکباد دی۔ اس کے علاوہ ثنا سلطان نے اپنے نکاح کی ویڈیو بھی شیئر کی ہے۔   ","entertainment"
"274","مائیں شادی کے بعد بیٹوں کو لیکچر نہ دیں انہیں خود سیکھنے دیں: اسما عباس","https://urdu.geo.tv/latest/385685-","سینئر اداکارہ اسما عباس نے ساسوں کو مشورہ دیا ہےکہ وہ نئی شادی کے بعد بیٹے اور بہو کو لیکچر دینے کے بجائے کچھ وقت دیں۔ سینئر اداکارہ اپنے سوشل میڈیا اکاؤنٹس پر ویڈیوز شیئر کرتی ہیں جہاں وہ مختلف موضوعات پر کبھی آگاہی تو کبھی مشورے دیتی نظر آتی ہیں۔ سوشل میڈیا پر اسما عباس کی ایک ویڈیو وائرل ہو رہی ہے جس میں وہ ساسوں سے مخاطب ہیں اور بہو کے سامنے بیٹے کو لیکچر دینے سے منع کرنے کا مشورہ دے رہی ہیں۔   ویڈیو میں اسما عباس نے کہا کہ بیوی کے سامنے ساس اپنے لڑکے کو نہیں سدھارے اور  بیوی کو ڈیل کرنے پر بیٹوں کو لیکچر نہ دیں، لیکچر بازی نہیں کرنی چاہیے، لڑکوں کو خود سیکھنے دینا چاہیے، لڑکے پاگل تو نہیں ہیں ان میں عقل ہے، لڑکی دیکھ کر پاگل تو نہیں ہوں گے، ان کی آنکھوں پر پٹی تو نہیں بندھی۔ انہوں نے کہا کہ لڑکے دیکھتے ہیں، سوچتے اور سمجھتے ہیں، اگر مائیں پریشر کریں گی اور بیوی پر روک ٹوک کا کہیں گی تو  اس طرح کی باتوں سے کام خراب ہوتے ہیں۔ سینئر اداکارہ کا کہنا تھا کہ بیٹے اور بہو کی نئی نئی شادی ہوتی ہے میاں بیوی کو وقت دینا چاہیے۔","entertainment"
"275","پاکستانی اداکارہ مہوش حیات ایک بار پھر خبروں کی زینت کیوں بن گئیں؟","https://urdu.geo.tv/latest/385665-","پاکستانی اداکارہ مہوش حیات ایک مرتبہ پھر خبروں کی زینت بن گئیں ہیں۔ اداکارہ مہوش حیات ہنی سنگھ کی نئی البم 'گلوری' میں نہ صرف جلوہ گر ہو رہی ہیں بلکہ اس میں اپنی آواز کا جادو بھی بکھیریں گی۔ مہوش حیات بھارت کے معروف گلوکار ہنی سنگھ کے ساتھ اپنی نئی ویڈیو 'جٹ مکھناں' کے ٹیزر میں بھی نظر آئی ہیں۔ ان کا بھارتی گانا 'جٹ مکھناں' آٹھ نومبر کو ریلیز کیا جائے گا، جس کا ٹیزر سوشل میڈیا پر دھوم مچا رہا ہے، مہوش حیات ویڈیو میں ویسٹرن اسٹائل کے کالے لباس میں ہیں۔ مہوش حیات نے اپنے سوشل میڈیا اکاؤنٹ پر گانے کا ٹیزر جاری کردیا، گانے کی شوٹنگ دبئی میں ہوئی ہے۔ ","entertainment"
"276","دنیا بھر سے شادی کی 70 ہزار سے زائد پیشکش ہوئیں: وینا ملک کا دعویٰ","https://urdu.geo.tv/latest/385590-","پاکستانی اداکارہ و ماڈل  وینا ملک کا کہنا ہے کہ  دنیا بھر سے انہیں 70ہزار سے زائد شادی کی پیشکش ہوئیں۔ وینا ملک حال ہی میں ایک پوڈکاسٹ میں شریک ہوئیں جس دوران انھوں نے ذاتی زندگی اور کیرئیر سمیت کئی موضوعات پر گفتگو کی۔ کیرئیر کے آغاز کا ذکر کرتے ہوئے وینا نے بتایا کہ ’جس وقت میں نے  اپنا کیرئیر شروع کیا وہ وقت میرے لیے رولر کوسٹر کی سواری جیسا  تھا،  میرے کیرئیر کے آغاز کے 10 سال بڑے مصروف گزرے، میں اتنی مصروف تھی کہ میرے پاس میک اپ اتارنے کا وقت بھی نہیں تھا، میری بڑی بہن میرا میک اپ اتارتی تھی اور مجھے اپنے ہاتھ سے کھانا کھلاتی تھی‘۔ ایک سوال کے جواب میں وینا ملک  نے بتایا کہ مجھے کیرئیر کے عروج پر  اور بھارت میں رئیلٹی شو کے دوران  دنیا بھر سے  شادی کی پیشکش موصول ہوئیں لیکن مجھے نہیں پتا تھا کہ یہ پیشکش کہاں سے آئیں اور کن لوگوں نے کیں، کیونکہ میں ان سے براہ راست رابطے میں نہیں تھی۔   وینا کے مطابق بھارت میں ویڈنگ رئیلٹی شو کے دوران مجھے میری ٹیم نے بتایا کہ انھیں میرے لیے 70 ہزار سے زائد شادی کی پیشکش آئی ہیں، یہ پیشکش پاکستان  اور بھارت سمیت دنیا بھر سے آئی تھیں لیکن میں یہ نہیں جانتی وہ پیشکش سچی  تھیں یا ایسے ہی لوگوں نے شہرت اور شو سمجھ کر پیشکش کی تھی۔ یاد رہے کہ وینا ملک پاکستان سمیت بالی وڈ  میں بھی کام کرچکی ہیں، 2010 میں وینا ملک  بھارت گئی تھیں اور انہوں نے کئی سال بھارت میں ہی گزارے تھے۔ اس دوران وینا  نے  بھارتی ریئلٹی شو ’بگ باس‘ اور  ویڈنگ ریئلٹی شو میں بھی کام کیا، وینا ملک متعدد بالی وڈ فلموں میں اداکاری کے جوہر دکھاچکی ہیں تاہم 2014 میں وہ بھارت سے دبئی منتقل ہوگئی تھیں۔","entertainment"
"277","امریکی گلوکارہ نے قومی ترانے کے دوران گالی نکلنے پر معافی مانگ لی","https://urdu.geo.tv/latest/385603-","امریکی گلوکارہ  لومس  نے قومی ترانہ پڑھنے کے دوران منہ سے گالی نکلنے پر معافی مانگ لی۔ برطانوی نشریاتی ادارے کی رپورٹ کے مطابق  گلوکارہ لومس نے گزشتہ دنوں صدارتی امیدواروں کے مباحثے سے قبل براہ راست  ٹی وی نشریات کے دوران قومی ترانہ پڑھا تھا جس دوران ان کے منہ سے گالی نکل گئی جس کی ویڈیو سوشل میڈیا پر وائرل ہوئی۔ گلوکارہ نے اپنی غلطی بھاپنتے ہی سامعین سے  قومی ترانہ دوبارہ پڑھنے کی اجازت مانگی لیکن انہیں بتایا گیا کہ  ریکارڈنگ لائیو ہے جس کے بعد گلوکارہ کی ویڈیو وائرل ہوگئی۔   ویڈیو وائرل ہونے کے بعد  گلوکارہ کو خاصی تنقید  کا نشانہ بنایا گیا جس کے بعد لومس نے معافی مانگ لی۔ تنقید کے بعد لومس نے انسٹاگرام پوسٹ پر ویڈیو میں اس واقعے کو ایک‘حادثہ‘ قرار دیا  اور مباحثہ منعقد کرنے والی ٹیم سمیت اپنے مداحوں سے بھی معافی مانگ لی۔ گلوکارہ کا کہنا تھا کہ ’مجھے بہت افسوس ہے، میری نیت قومی ترانے کے دوران غلطی کرنے کی نہیں تھی،میں بہت گھبراگئی تھی‘۔","entertainment"
"278","روزانہ 100 سگریٹ پینے کا اعتراف کرنیوالے شاہ رخ خان نے سگریٹ چھوڑدی","https://urdu.geo.tv/latest/385585-","بالی وڈ کنگ شاہ رخ خان  نے اپنی 59 ویں سالگرہ کے موقع پر سگریٹ نوشی چھوڑنے کا انکشاف کیا ہے۔ شاہ رخ نے  ہفتے کے روز اپنی59 ویں سالگرہ منائی ہے اور  اس  موقع پر مداحوں سے ملاقات  کے دوران اداکار نےحیران  کن انکشاف کیا جس کی ویڈیو بھی ان کے فین پیج پر بڑی تیزی سے وائرل ہوئی۔   ویڈیو میں شاہ رخ خان نے انکشاف کیا کہ’ ایک اچھی  خبر جو میں آپ سب کو بتانا چاہتا ہوں  وہ یہ کہ میں اب سگریٹ نوشی نہیں کر تا، مجھے لگا تھا  سگریٹ چھوڑنے کے بعد  میرا سانس نہیں پھولے گا لیکن ابھی بھی سانس پھولنے کی کیفیت محسوس ہوتی ہے، انشااللہ وہ بھی ٹھیک ہوجائے گی‘۔  بھارتی میڈیارپورٹسکے مطابق  شاہ رخ ماضی میں روزانہ 100 سگریٹ پینے کا اعتراف کرچکے ہیں۔ 2012 میں شاہ رخ خان کو  آئی پی ایل میچ کے دوران عوامی طور پر سگریٹ نوشی کرنے پر تنقید کا سامنا رہا ہے۔ بعد ازاں  2017 میں ایک تقریب کے دوران شاہ رخ نے بتایا تھا کہ میں اپنے  بچوں آریان، سہانا اور ابراہم کی خاطر سگریٹ نوشی اور شراب نوشی چھوڑنے کا ارادہ کر رہا ہوں۔","entertainment"
"279","ویڈیو: راجپال یادیو صحافی کے سوال پر غصے میں آگئے، موبائل چھین لیا","https://urdu.geo.tv/latest/385579-","  بالی وڈ کے سینئر اداکار اور کامیڈین راجپال یادیو صحافی کے سوال پر غصے سے آگ بگولہ ہوگئے اور صحافی کا فون بھی چھین لیا۔ بھارتی میڈیا کے مطابق راجپال یادیو ایک صحافی کی جانب سے دیوالی پر دیا جلانے کے بارے میں ان کی حالیہ معذرت پر پوچھے گئے سوال پر غصے میں آگئے۔ صحافی نے سوشل میڈیا پر یہ ویڈیو شیئر کرتے ہوئے دعویٰ کیا کہ راجپال نے ان کا فون پھینکنے کی کوشش کی لیکن اس دوران ویڈیو ریکارڈ ہوتی رہی اور اب یہ وائرل ہے۔   راجپال یادیو نے گزشتہ ہفتے اپنے پرستاروں سے درخواست کی تھی کہ وہ دیوالی پر پٹاخے نہ پھوڑیں کیونکہ یہ عمل آلودگی کا سبب بنتا ہے۔ اداکار کے بیان کے بعد مذہبی اور انتہا پسند حلقوں کی جانب سے جب ان کے اس بیان پر سخت ردعمل آیا تو انہوں نے دو روز قبل سوشل میڈیا ہینڈل سے نا صرف اپنی یہ درخواست ڈیلیٹ کی بلکہ ایک نئی ویڈیو شیئر کی جس میں انہوں نے ہندی میں تمام دوستوں کو ہیلو کہتے ہوئے دیوالی پر اپنی نیک خواہشات کا اظہار کیا۔ ان کا کہنا تھا کہ انہوں نے اپنے سوشل میڈیا پر جو ویڈیو شیئر کی تھی وہ ہٹا دی ہے۔ راجپال یادیو نے کہا کہ دنیا بھر میں جنہیں اس بات سے تکلیف پہنچی تو وہ ان سے معذرت خواہ ہیں، میری خواہش ہے کہ آپ پورے جوش و جذبے کے ساتھ دیوالی منائیں، صحت مند اور مصروف رہیں۔ واضح رہے کہ 53 سالہ راجپال یادیو حال ہی میں ریلیز ہونے والی انیس بزمی کی ہارر کامیڈی فلم بھول بھلیا 3 میں نظر آئے ہیں جس میں انہوں نے چھوٹا پنڈت کا کردار ادا کیا ہے۔","entertainment"
"280","مالی حالات سے تنگ ایوارڈ یافتہ معروف بھارتی ہدایتکار نے خودکشی کرلی","https://urdu.geo.tv/latest/385535-","بھارت کی کنڑا فلم انڈسٹری کے معروف ہدایت کار گروپرساد نے مالی حالات سے تنگ آکر خودکشی کرلی۔ بھارتی میڈیا رپورٹس کے مطابق گرو پرساد بینگلورو میں کرائے کے اپارٹمنٹ میں اکیلے رہائش پذیر تھے، ہفتے کے روز پڑوسیوں نے فلیٹ سے بدبو آنے پر پولیس کو اطلاع دی۔ پولیس دروازہ توڑ کر گھر میں داخل ہوئی تو ہدایت کار کی لاش پنکھے سے لٹکی ملی جو  پرانی ہوچکی تھی۔ پولیس رپورٹ کے مطابق ہدایت کار نے 4 روز قبل پنکھے سے لٹک کر خودکشی کی۔ بھارتی میڈیا کا کہنا ہے کہ اداکار کی دوسری اہلیہ نے پولیس کو بتایاکہ گرو پرساد مالی مشکلات کے باعث پریشان اور ڈپریشن کا شکار تھے، 25 اکتوبر کے بعد سے کوئی رابطہ نہیں ہو پا رہا تھا۔ دوسری جانب رپورٹس کے مطابق گرو پرساد قرض میں جکڑے ہوئے تھے اور ان پر قرض واپسی کیلئے دباؤ تھا، ان کے خلاف کئی مقدمات بھی عدالت میں زیر سماعت تھے۔ رواں سال مارچ میں ان کی ریلیز ہونے والی فلم باکس آفس پر فلاپ ہوگئی تھی جس کے باعث وہ مالی مشکلات کا شکار ہوگئے تھے۔ گروپرساد کئی مشہور فلموں کے ہدایتکار رہے اور اداکاری بھی کی، انہیں جاندار ہدایتکاری پر ریاستی اور فلمی ایوارڈز بھی دیے گئے۔","entertainment"
"281","عالمی ثقافتی میلہ: آخری روز گلوکار عاصم اظہر اور اختر چنال کی شاندار پرفارمنس","https://urdu.geo.tv/latest/385459-","  آرٹس کونسل کراچی میں جیو اور جنگ کے اشتراک سے عالمی ثقافتی میلہ بہت شان سے اپنی منزل کے اختتام کو پہنچ گیا جس کے آخری روز گلوکار عاصم اظہر اور اختر چنال کی پرفارمنس نے چار چاند لگا دیے۔ کسی ماہر سفیر کی طرح پاکستان کا تعارف کرواتا، تہذیبوں اور ثقافتوں کو جوڑتا، موسیقی، رقص، تھیٹر اور فائن آرٹ کی جہتیں دکھاتا، عالمی ثقافتی میلے کے  آخری روز نوجوانوں میں مقبول شاعر تہذیب حافی نے اشعار کی لڑی میں محبت، درد تنہائی اور وصل اور ہجرکے قصے چھیڑے، سننے والوں کو دل تھامنے اور داد دینے پر مجبور کردیا۔ پھر لوک گلوکار اختر چنال نے روایتی گیتوں سے ماحول میں تازگی کا احساس جگایا اور مشہور گانا دانا پے دانا گایا جبکہ ملکی اور بین الاقوامی آرٹسٹوں کو شیلڈ پیش کرکے محبت اور پذیرائی کے پھول نچھاور کیے گئے۔   ادھر نوجوانوں میں مقبول عاصم اظہرکی دلکش پرفارمنس سے پہلے مداح پرجوش نظر آئے، عاصم اظہر نے اسٹیج پرقدم رکھے تو میگا ایونٹ کی شان بڑھ گئی۔ میلے میں مزاح نگار انور مقصود، مختلف ممالک کے قونصل جنرل، سی سی پی او جاوید عالم اوڈھو، چیف سیکرٹری سندھ آصف حیدر شاہ سمیت اہم شخصیات کی شرکت نے فیسٹیول کا وقار بڑھایا۔ عوام سے بھرے وائی ایم سی اے گراؤنڈ میں حاضرین نے قیمتی لمحات کو موبائل میں قید کیا، عالمی ثقافتی میلہ شاندار آتش بازی اور اس امید کے ساتھ اختتام کو پہنچا کہ آئندہ برس میلے میں 100ممالک کے فنکار اپنی اپنی تہذیب و ثقافت کے رنگ بکھیریں گے۔","entertainment"
"282","شاہ رخ خان 59 ویں سالگرہ پر ہمیشہ کی طرح 'منت' کی بالکونی میں کیوں نہیں آئے؟","https://urdu.geo.tv/latest/385507-","بالی وڈ کے کنگ شاہ رخ خان کی سالگرہ ہر سال  بڑے جوش و خروش کے ساتھ منائی جاتی ہے  اور اس دن  ان کی رہائش گاہ  ’منت ‘ کے باہر مداحوں کی بڑی تعداد بھی موجود ہوتی ہے۔ شاہ رخ  خان ہر سال اپنی سالگرہ کےروز  منت کی بالکونی میں  آکر باہر جمع ہونے والے  مداحوں کا شکریہ ادا کرتے ہیں اور  شاہ رخ کی یہ جھلک مداحوں کیلئے  ایک خاص لمحہ بن جاتی ہے لیکن گزشتہ روز شاہ رخ کے مداح ان کی  59 ویں سالگرہ پر  اس خوشگوار لمحے سے محروم رہے۔ بھارتی میڈیا کے مطابق شاہ رخ خان کی جانب سے اس مرتبہ منت کی بالکونی میں نہ آنے کی کوئی وجہ تو نہیں بتائی گئی تاہم  شاہ رخ خان  نے  اس مرتبہ اپنی سالگرہ کے روز  باندرہ  میں  آفیشل فین کلبز کی طرف سے منعقدہ  تقریب میں شرکت کی تصاویر شیئر کرتے ہوئے مداحوں کو خوش کردیا۔ بچوں میں جھگڑا نہیں ہونا چاہیے کیوں کہ اگر ایسا ہو  تو جائیداد کے بٹوارے میں مشکل پیش آئے گی : شاہ رخ کی اپنی سالگرہ کے موقع پر گفتگو کنگ خان نے  مداحوں کا شکریہ ادا کرنے کیلئے   سوشل میڈیا پر اپنی ایک تصویر شیئر کی، تصویر میں شاہ رخ خان کو  بلیو ٹی شرٹ ، جینس پر سن  گلاسز پہنے  بازو پھیلائے اپنے مخصوص پوز میں دیکھا جاسکتا ہے۔ شیئر کی گئی تصویر کے ساتھ شاہ رخ نے  اپنے مداحوں کیلئے ایک خوبصورت کیپشن درج کیا کہ’ میری شام کو خاص بنانے کے لیے آپ  کی آمد کا شکریہ، ہر اس شخص کا شکریہ   جنھوں نے آکر  میری سالگرہ کو خوبصورت بنایا ‘۔ شاہ رخ خان نے  اپنی پوسٹ میں  منت کے باہر نہ پہنچ پانے  والے مداحوں کا بھی شکریہ ادا کیا۔","entertainment"
"283","شاہ رخ  اپنی تینوں اولادوں میں کس کو زیادہ ترجیح دیتے ہیں؟","https://urdu.geo.tv/latest/385491-","بالی وڈ کنگ شاہ رخ خان نے گزشتہ روز اپنی 59 ویں سالگرہ منائی ہے۔ بھارتی میڈیا رپورٹس کے مطابق اس موقع پر کنگ خان نے جہاں ایک کیک اپنی فیملی کے ساتھ کاٹا وہیں دوسرا کیک مداحوں کے ساتھ کاٹ کر انھیں بھی اس خوبصورت لمحے میں اپنا شریک بنایا۔ مداحوں کی جانب سے منعقدہ ’ایس آر کے ڈے ‘ کے نام سے منعقدہ تقریب کے  دوران  ایک مداح نے شاہ رخ سے سوال کیا کہ اگر ان کے تینوں بچوں (آریان خان، سوہانا خان اور ابراہم خان)  میں کبھی لڑائی ہوئی  تو وہ کس کا ساتھ دیں گے ؟ مداح کے سوال پر شاہ رخ نے بتایا کہ آپ سب کو یہ سن کر عجیب لگے گا لیکن حقیقت یہی ہے  میرے تینوں بچوں کی کبھی لڑائی نہیں ہوتی۔   کنگ خان نے بتایا کہ ’  ایسا ہونا بھی نہیں چاہیے کیوں کہ اگر ایسا ہوا تو جائیداد کے بٹوارے میں مشکل پیش آئے گی‘۔ شاہ رخ کے مطابق ’ لیکن اس کے باوجود اگر کبھی لڑائی ہوتی ہے تو میں سہانا کی حمایت کروں گا، لڑکے(بیٹے) ٹھیک ہیں میں ان کو پسند کرتا ہوں لیکن لڑکوں کے جسم پر بال ہوتے ہیں، دوسری طرف   لڑکیاں خوبصورت ، نرم مزاج اور مضبوط ہوتی ہیں یہی وجہ ہے کہ میں جھگڑے میں اپنی بیٹی کی حمایت کروں گا‘۔","entertainment"
"284","شاہ رخ خان کی اس گھڑی کی قیمت کتنی ہے؟","https://urdu.geo.tv/latest/385469-","بالی وڈ میں کنگ خان کے نام سے مشہور شاہ رخ خان مہنگی گھڑیاں پہننے کا شوق رکھتے ہیں، ان کی ایک گھڑی کی قیمت اتنی ہے کہ آپ جان کر دنگ رہ جائیں گے۔ بھارتی میڈیا کے مطابق شاہ رخ خان کے پاس مہنگی ترین گھڑیوں کی کلیکشن ہے، چند ہفتے قبل انہوں نے لوکارنو فلم فیسٹیول میں شرکت کی جہاں اداکار کی گھڑی توجہ کا مرکز بن گئی۔ میڈیا رپورٹس کے مطابق یہ  'رائل اوک پرپیچوئل کیلنڈر گھڑی' ہے، جس کا شمار مہنگی ترین گھڑیوں میں ہوتا ہے اور اس گھڑی کی قیمت اتنی ہے کہ  بھارت کے مہنگے ترین شہر ممبئی میں 2 فلیٹ خریدے جاسکیں۔ شاہ رخ ممبئی  باندرہ میں واقع، منّت کے علاوہ دہلی سے دبئی اور دبئی سے لندن تک مزید 5 جائیدادوں کے مالک بھی ہیں میڈیا رپورٹس میں بتایا گیا ہے کہ  شاہ رخ کی لگژری گھڑی لمیٹڈ ایڈیشن جیولری ہے جس کے صرف 25 شاہکار ہیں اور اس کی قیمت 5 لاکھ امریکی ڈالر ہے۔ اداکار کی رائل اوک پرپیچوئل کیلنڈر گھڑی 18 کیرٹ سونے کے کیس اور بریسلٹ سے بنی ہے، جسے 18 کیرٹ سفید سونے کے بیزل کے ساتھ بنایا گیا ہے۔ اس گھڑی کو خاص اس میں لگے نیلم کے کرسٹل بھی بناتے ہیں، اس کے علاوہ یہ گھڑی وقت کے ساتھ ساتھ تاریخ، فلکیاتی چاند، مہینہ، سال، رات اور دن بتاتی ہے اور اس میں ایک مستقل کیلنڈر  بھی شامل ہے۔","entertainment"
"285","ثنا جاوید کے سابق شوہر عمیر جسوال کا طلاق اور اپنی دوسری شادی سے متعلق بیان وائرل","https://urdu.geo.tv/latest/385451-","معروف پاکستانی اداکارہ ثنا جاوید کے سابق شوہر  گلوکار عمیر جسوال نے پہلی بار اپنی طلاق اور دوسری شادی سے متعلق تبصرہ کیا ہے۔ عمیر جسوال گزشتہ ماہ  اکتوبر  کے آغاز پر ایک مرتبہ پھر رشتہ ازدواج میں منسلک ہوئے جس کا اعلان انہوں نے انسٹاگرام پر ایک تصویر شیئر کرکے کیا۔ گلوکار نے انسٹاگرام  پردلہا بنے اپنی تصویر پوسٹ کی اور ساتھ ہی کیپشن میں 'الحمداللہ' لکھا اور قرآن شریف کی آیت بھی لکھی جس کا مطلب تھا ' آپ کا رب عنقریب آپ کو اتنا کچھ عطا فرمائے گا کہ آپ راضی ہو جائیں گے'۔ اب عمیر جسوال نے سرکاری ٹی وی کے ایک پروگرام میں شرکت کی جس میں میزبان کی جانب سے انہیں شادی کی مبارکباد پیش کی گئی اور ساتھ ہی شادی کے بعد تبدیل ہونے والی زندگی سے متعلق پوچھا گیا۔ گلوکار نے کہا 'مجھے شادی کے لیے مبارکباد دینے کا شکریہ ، شادی کے بعد زندگی خوبصورت گزر رہی ہے'۔ عمیر جسوال کی پہلی اہلیہ اداکارہ  ثنا جاوید نے رواں سال جنوری میں قومی کرکٹ ٹیم کے آل راؤنڈر شعیب ملک سے دوسری شادی کی تھی اپنی طلاق سے متعلق ڈھکے چھپے الفاظ میں عمیر جسوال نے کہا 'خدا مجھ پر بہت مہربان رہا ہے،  اللہ ہمیشہ انسان کو ایک سفر کے ذریعے صحیح مقام پر پہنچاتا ہے، اور جب آپ کو تقدیر درست مقام پر پہنچادیتی ہے تب آپ کو احساس ہوتا ہے کہ اللہ نے آپ کو ایک مخصوص سفر سے کیوں گزارا، پھر آپ اللہ کا شکر ادا کرتے ہیں'۔ عمیر جسوال نے بات جاری رکھتے ہوئے کہا 'میں نے سوشل میڈیا پر بہت سے لوگوں سے بات کی تھی جو کافی پریشان تھے۔ مجھے پیغامات موصول ہوئے اور ناصرف میرے مداح بلکہ دیگر افراد بھی میرے لیے فکر مند تھے، میں انہیں یہ ہی سمجھا رہا تھا کہ اللہ کو یہ ایسے ہی منظور تھا'۔   انہوں نے کہا، شادی کے اعلان کے بعد مجھے غیر معمولی ردعمل ملا، ایک تصویر سے ہی مداح اتنا خوش ہوئے، میں بہت خوش ہوں کہ لوگ مجھ سے محبت کرتے ہیں اور میرے لیے نیک خواہشات کا اظہار کرتے ہیں۔ واضح رہے کہ گلوکار عمیر جسوال کی پہلی شادی اداکارہ ثنا جاوید سے ہوئی تھی، دونوں کا نکاح اکتوبر 2020 میں ہوا تھا۔ تاہم گزشتہ سال جوڑے کے درمیان علیحدگی کی افواہوں نے اس وقت زور پکڑا جب دونوں نے اپنے اپنے انسٹاگرام پروفائل سے نکاح کی تصاویر ڈیلیٹ کردی تھیں۔ پھر رواں سال جنوری میں عمیر اور ثنا کی علیحدگی کی تصدیق اس وقت ہوئی جب  ثنا اور  پاکستان کرکٹ ٹیم کے اسٹار آل راؤنڈر شعیب ملک کی شادی کی خبر سامنےآئی۔","entertainment"
"286","آج بھی میرا ان  باکس بالی وڈ فلموں کی آفرز سے بھرا ہوا ہے: وینا ملک ","https://urdu.geo.tv/latest/385407-","سابقہ اداکارہ و میزبان وینا ملک نے اب بھی بالی وڈ فلموں کی آفرز موصول ہونے کا انکشاف کیا ہے۔ حال ہی میں وینا ملک نے ایک پوڈ کاسٹ میں شرکت کی جہاں انہوں نے فلم انڈسٹری میں کام کرنے سمیت اپنی زندگی کے حوالے سے مختلف موضوعات پر گفتگو کی۔ بالی وڈ میں کام کے حوالے سے ایک سوال کا جواب دیتے ہوئے وینا مالک نے کہا کہ بھارت میں جب میری فلموں کی شوٹنگ ہوا کرتی تھی تو بھارتی انتہا پسند تنظیم شیو سینا کے بہت سارے لوگ اسلحہ کے ساتھ آئے ہوتے تھے لیکن میں ان سے راستہ دینے اور  اپنی وینیٹی میں جانے کا کہتی تھی۔   انہوں نے کہا کہ میں نے اپنی مرضی سے بالی وڈ میں کام کرنا چھوڑا ہے اور مجھے نہیں لگتا میں اس مٹی کی بنی ہوئی ہوں کہ کوئی مجھ سے زبردستی کام کروالے، اگر میں نے کام کرنا چھوڑ دیا تو مطلب چھوڑ دیا۔ اداکارہ کا کہنا تھا کہ میں اپنے فیصلے پر قائم ہوں اور ابھی تک میرا ان باکس بالی وڈ فلم کی آفرز سے بھرا ہوا ہے، بالی وڈ چھوڑنے کے کئی سالوں تک مجھے فلموں کی پیشکش آتی رہیں اور میری ٹیم مجھے کام کرنے کی درخواست کرتی تھی لیکن جب آپ ایک فیصلہ کرلیتے ہیں تو صبر کرنا پڑتا ہے اور یہ اسٹوری لوگوں کو نہیں پتا۔","entertainment"
"287","’منت‘ کے علاوہ شاہ رخ نے کن ممالک میں عالیشان گھر لے رکھے ہیں؟","https://urdu.geo.tv/latest/385396-","کرشماتی شخصیت کے مالک شاہ رخ خان بالی وڈ کا ایک ایسا نام ہے جو کسی تعارف کا محتاج نہیں لیکن جب بات ہو ان کی عالیشان جائیدادوں کی تو باندرہ میں واقع ان کا  عالیشان گھر ’منت‘  ہی  ذہن میں  آتا ہے۔ لیکن کیا آپ جانتے ہیں سپر  اسٹار شاہ رخ خان  بھارت سمیت  دنیا بھر میں بھی عالیشان جائیدادوں کے مالک ہیں؟  در حقیقت اداکار 200 کروڑ بھارتی روپے مالیت کے منّت  کے علاوہ  دہلی سے دبئی  اور دبئی سے  لندن تک مزید 5 جائیدادوں کے مالک بھی ہیں۔ وہ جائیدادیں کون سی ہیں آئیے جانتے ہیں؟ ممبئی کی ہلچل اور گہما گہمی سے دور  20 ہزار  مربع میٹر پر پھیلا  ممبئی کے علی باغ میں شاہ رخ کا  فارم ہاؤس   ان کی اہلیہ گوری خان کے انٹیرئیر  ڈیزائننگ  کے شاہکاروں  میں سے ایک ہے۔ بھارتی میڈیا رپورٹس کے مطابق اس فارم ہاؤس کی مالیت 15 کروڑ روپے  ہے  جس کے انٹیرئیر میں ایک خوبصورت پول، متعدد پیٹیو کی جگہیں ، ایک ہیلی پیڈ  سمیت کئی رومز بھی شامل ہیں۔ پام جمیرہ کے  K frond  کو دنیا کا سب سے بڑا مصنوعی جزیرہ  کہا جاتا ہے اس جزیرے پر شاہ رخ  بھی پرتعیش جائیداد کے مالک ہیں۔ شاہ رخ خان کے اس وِلا کو  SRK  کی 'جنت' کہا جاتا ہے جس کی قیمت 18 کروڑ روپے ہے ۔ بھارتی میڈیا رپورٹس کے مطابق شاہ رخ کے اس خوبصورت  وِلا میں 6 بیڈروم، 2 ریموٹ کنٹرول گیراج اور ایک سوئمنگ  پول ہے۔ شاہ رخ اور گوری خان کا دہلی سے ایک خاص تعلق ہے کیوں کہ دہلی وہ جگہ ہے جہاں گوری اور شاہ رخ دونوں نے بچپن سے جوانی کا سفر طے کیا۔ بھارتی میڈیا رپورٹس کے مطابق دہلی کے سب سے مہنگے حصوں میں شامل  جنوبی دہلی میں واقع ایک مینشن  میں  2 منزلیں اور  متعدد بالکونیاں شاہ رخ کی ملکیت  ہیں۔ بھارتی میڈیا کے مطابق شاہ رخ خان کا پراپرٹی پورٹ فولیو  بھارت اور دبئی کے ساتھ ساتھ   برطانیہ کا بھی احاطہ کیے ہوئے ہے، وہ سینٹرل لندن کے  پارک لین میں واقع  ’ پرائم رئیل اسٹیٹ‘  میں ایک خوبصورت اپارٹمنٹ کے مالک ہیں۔ اس  کے علاوہ  شاہ رخ خان  اکثر وبیشتر فیملی کے ساتھ انگلینڈ میں چھٹیاں گزارنے جاتے ہیں جہاں ان کا ایک شاندار گھر بتایا جاتا ہے۔ بھارتی میڈیا رپورٹس کے مطابق  لاس اینجلس میں بھی  شاہ رخ خان کی ملکیت میں ایک وسیع و عریض وِلا ہے۔ بیورلی ہلز لگژری چیٹو کے نام سے مشہور اس محلاتی رہائش گاہ میں 6 کشادہ بیڈ رومز، ایک وسیع و عریض تالاب،  نجی کیبن اور یہاں تک کہ ایک ٹینس کورٹ بھی شامل ہے۔","entertainment"
"288","لاہور: اداکارہ نرگس نے شوہر کے خلاف مقدمہ درج کروا دیا","https://urdu.geo.tv/latest/385361-","لاہور میں اداکارہ نرگس نے اپنے شوہر ماجد بشیر کے خلاف مقدمہ درج کروا دیا، مقدمہ درج ہونے کے باوجود ملزم گرفتار نہ ہو سکا۔ ایف آئی آر میں اداکارہ نرگس نے الزام عائد کیا کہ شوہر ماجد بشیر اس کی جائیداد کے کاغذات، کیش اور فارم ہاؤس اپنے نام کروانا چاہتا تھا، ملزم 9 کنال کا پلاٹ ہڑپ کرنا چاہتا ہے۔ اداکارہ کے مطابق ایسا کرنے سے انکار پر اس نے تشدد کا نشانہ بنایا، سرکاری پسٹل سے چہرے پر لگاتار وار کیے اور  گھریلو عملے اور بھانجے کے سامنے تشدد کیا اور کمرے میں بند کر دیا۔ میاں بیوی میں پیسوں کے تنازع پر جھگڑا ہوا، اداکارہ نے کوئی درخواست نہیں دی: پولیس اداکارہ نے الزام عائد کیا کہ ملزم نے یہ دھمکی بھی دی کہ فارم ہاؤس، سونا اور مزید رقم نہ دی تو وہ اسے قتل کردے گا۔ واضح رہے کہ اداکارہ نرگس پر تشدد کا واقعہ جمعے کی صبح پیش آیا لیکن تاحال ملزم  انسپکٹر ماجد  بشیر کو گرفتار نہیں کیا جا سکا ہے۔ اداکارہ نرگس نے چند برس پہلے انسپکٹر ماجد بشیر سے شادی کی تھی، نرگس شادی کے بعد شوبز کی دنیا کو خیر باد کہہ کر بیوٹی سیلون چلا رہی ہیں۔ اس سے قبل پولیس کا کہنا تھا کہ جھگڑے کے بعد اداکارہ نرگس گزشتہ رات تھانے بھی آئیں لیکن کوئی درخواست نہیں دی تھی۔ ","entertainment"
"289","دپیکا نے بیٹی کا نام اور تصویر سوشل میڈیا پر شیئر کردی","https://urdu.geo.tv/latest/385334-","بالی وڈ اداکار دپیکا پڈوکون اور رنویر سنگھ نے بیٹی کا نام رکھ دیا۔ رواں سال ستمبر میں دپیکا اور رنویر کے ہاں بیٹی کی ولادت ہوئی تھی تاہم اس کا نام سامنے نہیں آیا تھا۔ دپیکا نے بیٹی کا نام دعا پڈوکون سنگھ رکھا ہے۔ دپیکا نے بیٹی کے نام کا مطلب بتایا اور کہا کہ یہ ہماری دعاؤں کا جواب ہے۔ دپیکا نے بیٹی کی تصویر بھی پوسٹ کی لیکن اس میں چہرہ چھپا ہوا ہے اور یہ بھی ان کی بیٹی کی پہلی تصویر ہے۔   خیال رہے کہ دپیکا اور رنویر 2018 میں رشتہ اذدواج میں منسلک ہوئے تھے۔","entertainment"
"290","نرگس  پر شوہر کا مبینہ تشدد، اداکارہ تھانے پہنچ گئیں","https://urdu.geo.tv/latest/385297-","پیسوں کے تنازع پر اداکارہ نرگس کو شوہر نے تشدد کا نشانہ بنا ڈالا۔ پولیس کے مطابق لاہور کے علاقے ڈیفنس سی میں اداکارہ نرگس کو ان کے شوہر انسپکٹر ماجد بشیر نے مبینہ تشدد کا نشانہ بنایا، دونوں میاں بیوی میں پیسوں کے تنازع پر جھگڑا ہوا۔ پولیس کا کہنا ہے کہ جھگڑے کے بعد اداکارہ نرگس گزشتہ رات تھانے  بھی آئیں لیکن ابھی تک کوئی درخواست نہیں دی۔ اداکارہ نرگس نے چند برس پہلے انسپکٹر ماجد بشیر سے شادی کی تھی، نرگس شادی کے بعد شوبز کی دنیا کو خیر باد کہہ کر بیوٹی سیلون چلا رہی ہیں۔ نرگس کے  بھائی  کے مطابق انسپکٹر ماجد بشیر روانہ میری بہن پر تشدد کرتا ہے۔ اس حوالے سے پولیس کا کہنا ہے کہ نرگس  کے اہلخانہ  کی جانب سے بھی ابھی تک مقدمے کی کوئی درخواست موصول نہیں ہوئی، درخواست موصول ہوئی تو قانون کے مطابق کارروائی کی جائے گی۔","entertainment"
"291","سلمان نے ایشوریا کا کندھا فریکچر کیا، مجھے بھی مار رہے تھےکہ ملازم نے بچایا: سابقہ گرل فرینڈ کا انکشاف","https://urdu.geo.tv/latest/385290-","بالی وڈ سپر  اسٹار سلمان خان کی سابقہ گرل فرینڈ سومی علی نے اداکارہ  ایشوریا رائے اور خود پر سلمان خان کی جانب سے تشدد کیے جانے کا الزام عائد کیا ہے۔ بھارتی اداکارہ سومی علی 90کی دہائی کی مشہور اداکارہ اور سوشل ورکر   بھی ہیں، سلمان خان اور سومی علی  8 سالوں تک  تعلقات میں رہے لیکن سلمان خان کی زندگی میں ایشوریا رائے کی اینٹری کے بعد سلمان اور سومی کا تعلق ختم ہوگیا جس کے بعد سومی علی 1999 میں بھارت چھوڑ کر چلی گئیں۔ حال ہی میں بھارتی میڈیا سے گفتگو کے دوران سومی علی نے   سپر اسٹار کی جانب سے کی جانے والی بدسلوکی اور تکلیف دہ تجربات کا انکشاف کیا ہے۔ دوران  گفتگو سومی علی سے سوال کیا گیا کہ ان کے اور سلمان خان کے درمیان برے تعلقات کی وجہ کیا ہے؟ جبکہ سلمان خان کے سابقہ  گرل فرینڈز سنگیتا بجلانی اور کترینہ کیف کے ساتھ اچھے تعلقات برقرار ہیں۔ سومی علی نے سوال کا جواب دیتے ہوئے بتایا کہ ’مجھے سلمان خان کی جانب سے شدید بدسلوکی کا سامنا رہا، سلمان نے میرے ساتھ جو سلوک کیا وہ کسی اور کے ساتھ نہیں کیا، سلمان خان نے سنگیتا اور کترینہ  کے ساتھ اتنا برا سلوک نہیں کیا جتنا میرے ساتھ کیا‘۔   اداکارہ نے سلمان خان سے اپنے ماضی کے تعلق کو یاد کرتے ہوئے بتایا کہ’ایک مرتبہ سلمان خان  مجھے مار رہے تھے کہ اس دوران ان کےگھریلو ملازم نے دروازے پر دستک دی اور سلمان خان سے درخواست کی کہ مجھے نہ ماریں، اس کے بعد میری کمر میں شدید درد رہا اور میں کئی عرصے  تک بیڈ ریسٹ پر  رہی‘۔ اداکارہ نے مزید بتایا کہ اداکارہ  تبو  بھی میری حالت دیکھ کر  رو پڑی تھیں لیکن سلمان مجھے دیکھنے تک نہیں آئے، میری والدہ اور چند قریبی دوستوں کے علاوہ ہر شخص  سلمان کے ساتھ میرے تعلق کے ان تکلیف دہ تجربات سے ناواقف ہے۔ سومی علی نے مزید  انکشاف کیا کہ ’سلمان خان   نے ایشوریا کے ساتھ بھی بہت بُرا سلوک کیا، میرا خیال ہے کہ سلمان خان  نے ایشوریا کا کندھا فریکچر کیا  تھا اور مجھے کترینہ کے ساتھ برتے جانے والے رویے کا علم نہیں‘۔ اداکارہ نے کہا ’سلمان نے جو  میرے ساتھ کیا کیا اس کے بعد میں  یہی کہہ سکتی ہوں کہ لارنس بشنوئی سلمان خان سے بہتر ہے‘، انہوں نے یہ بھی بتایا کہ وہ سلمان کے ساتھ اپنے ماضی کے تعلقات پر ایک کتاب لکھ رہی ہیں جس میں ہر چیز درج ہوگی۔","entertainment"
"292","ایشوریا ابھیشیک کے درمیان علیحدگی کی افواہیں، امیتابھ بہو اور پوتی کا نام لینے سے  بھی کترانے لگے","https://urdu.geo.tv/latest/385275-","بالی وڈ اسٹار کپل ابھیشیک بچن اور ایشوریا رائے کا ازدواجی تعلق گزشتہ کئی عرصے سے مشکلات کا شکار ہے اور یہ افواہیں  دن بدن زور پکڑتی جارہی ہیں۔ کچھ روز قبل بھارتی میڈیا پر اسٹار جوڑی کی علیحدگی کی وجہ  ابھیشیک اور  بالی وڈ اداکارہ نمرت کورکا مبینہ غیر ازدواجی تعلق  بتایا گیا تاہم اداکارہ نے  اس تعلق کی مکمل طور پر تردید کردی ہے۔ بھارتی میڈیا رپورٹس دعویٰ کرتی ہیں کہ ایشوریا ابھیشیک جلد ہی ایک دوسرے سے باضابطہ طور پر علیحدہ ہونے کا اعلان کریں گے ، فی الحال دونوں کے خاندان  کا اس حوالے سے کوئی باضابطہ بیان سامنے نہیں آسکا ہے۔ بھارتی میڈیا کے مطابق ایشوریا اور ابھیشیک بچن کے درمیان علیحدگی کی افواہوں کے دوران بگ بی امیتابھ بچن بھی  اپنے کوئز شو ’ کون بنے گا کروڑ پتی ‘ کے سیزن 16 میں اپنی بہو  ایشوریا اور  پوتی آرادھیا کا نام تک لینے سے گریز کرنے لگے ہیں ۔ حال ہی میں شو کی  ایک ایپی سوڈ  میں بگ بی نے  بالی وڈ فلم ’بنٹی اور ببلی‘ کے مقبول گانے  'کجرا رے' پر بات کی۔ اس دوران امیتابھ نے ابھیشیک اور رانی مکھرجی کا ذکر کیا لیکن گانے میں مرکزی کردار نبھانے والی اپنی بہو ایشوریا کا ذکر حتیٰ کہ نام لینے سے بھی گریز کیا۔ دوسری جانب ایک ایپی سوڈ میں بگ بی نے نواسے نواسیوں   کا ذکر کرتے ہوئے نویا اور اگستیہ کا نام  تو لیا لیکن آرادھیا کا ذکر بھی  نہیں کیا۔ بھارتی میڈیا کے مطابق امیتابھ کے اس عمل نے اسٹار  کپل کے درمیان علیحدگی سے متعلق نئی  قیاس آرائیوں کو جنم دیا ہے۔ بالی وڈ اسٹار کپل ابھیشیک بچن اور ایشوریا رائے کا رشتہ گزشتہ کئی عرصے سے مشکلات کاشکار ہے جس کی وجہ نمرت کور کو سمجھا جارہا ہے ابھیشیک بچن نےبھارتی اداکارہ سے غیر ازدواجی تعلق قائم کرکے ایشوریا کو دھوکا دیا: پوسٹ میں دعویٰ ","entertainment"
"293","اجے دیوگن کی سنگھم سمیت 3 بھارتی فلموں کی سعودی عرب میں نمائش روک دی گئی","https://urdu.geo.tv/latest/385180-","ریاض: بھارتی سپر اسٹار   اجے دیوگن کی سنگھم سمیت 3 بھارتی فلموں کی سعودی عرب میں نمائش روک دی گئی۔ بھارتی میڈیا کے مطابق سعودی حکام نے 3 بھارتی فلموں کی نمائش کو روک دیا ہے جن میں اجے دیوگن کی سنگھم اگین بھی شامل ہے۔ خبر کے مطابق جن دیگر 2  بھارتی فلموں کی نمائش کو  روکا گیا  ان میں کارتک آریان کی بھول بھلیاں 3 اور فلم اماران شامل ہیں۔ فلموں کی نمائش روکنے کی کوئی وجہ سامنے نہیں آئی تاہم بھارتی میڈیا کے مطابق سعودی عرب میں مذہبی، جنسی یا حساس مواد ہونے کی بنا پر فلموں کو نمائش سے روکا جاتا ہے، سعودی عرب میں اس حوالے سے سخت پالیسی اپنائی جاتی ہے جب کہ ایسا پہلے بھی ہوتا رہا ہے۔ خبر کے مطابق تینوں فلموں کو دیوالی کے موقع پر نمائش کے لیے پیش کیا جانا تھا جب کہ فلموں کو متحدہ عرب امارات میں شیڈول کے مطابق نمائش کے لیے پیش کیا جائے گا۔","entertainment"
"294","ارجن سے بریک اپ کے بعد ملائیکہ کی ذومعنی پوسٹ","https://urdu.geo.tv/latest/385173-","بالی وڈ اداکار ارجن کپور سے بریک اپ کے بعد ملائیکہ اروڑا کی ذومعنی پوسٹ سامنے آئی ہے۔ ارجن کپور اور ملائیکہ اروڑا کی راہیں جدا ہوگئی ہیں جس کی تصدیق خود ارجن نے کی  ہے۔ سوشل میڈیا پر بھارتی پیجز نے مذکورہ ویڈیو شیئر کی اور دعویٰ کیا کہ ارجن اب ملائیکہ کے ساتھ نہیں اور دونوں میں علیحدگی ہوچکی ہے گزشتہ دنوں ایک تقریب میں ارجن کپور کے اسٹیج پر آنے کے بعد ملائیکہ کے نام کے نعرے لگے جس پر اداکار نے کہا کہ وہ اب سنگل ہیں۔ بریک اپ کے بعد ملائیکہ کی ذومعنی سوشل میڈیا پوسٹ سامنے آئی جسے ان کے مداح ارجن کے ساتھ ہونے والے بریک اپ سے جوڑرہے ہیں جب کہ اداکارہ کی پوسٹ وائرل بھی ہورہی ہے۔ اداکارہ نے ایک پوسٹ شیئر کی جس  میں لکھا تھا کہ ’ایک لمحے کے لیے دل کو چھونا زندگی بھر کے لیے روح کو چھو سکتا ہے‘۔ اس کے ساتھ ہی ملائیکہ نے اپنے چاہنے والوں کو صبح بخیر کہا۔ واضح رہے ملائیکہ اور ارجن نے 2018 میں ڈیٹنگ شروع کی تاہم انہوں نے اپنے تعلقات کو کئی عرصے تک چھپا کررکھا۔ دونوں کے تعلق کی خبریں منظر عام پر آنے کے بعد ان کی شادی کے حوالے سے بھی افواہیں سرگرم رہیں تاہم جوڑے کی جانب سے کبھی بھی شادی کی افواہوں پر ردعمل نہیں دیا گیا۔ گزشتہ ماہ ملائیکہ کے والد انیل مہتا کی خودکشی پر ارجن کپور  اداکارہ سے ملنے گھر بھی آئے تھے۔","entertainment"
"295","سلمان خان کو قتل کی دھمکی دیکر 2 کروڑ تاوان مانگنے والا ملزم گرفتار","https://urdu.geo.tv/latest/385127-","بالی وڈ سپر اسٹار سلمان خان کو  2 کروڑ تاوان اور قتل کی دھمکیاں دینے والے ملزم کو گرفتار کرلیا گیا۔ بھارتی میڈیا کے مطابق سلمان خان کو ایک بار پھر جان سے ماردینے کی دھمکی موصول ہوئی تھی اور دھمکی دینے والے نامعلوم افراد نے سپر اسٹار سے 2 کروڑ تاوان کا مطالبہ کیا تھا۔ رپورٹس میں بتایا گیا ہے کہ ملزم کی جانب سے ممبئی ٹریفک پولیس کو بھیجے گئے   واٹس ایپ پیغامات میں کہا گیا تھا کہ اگر پیسے ادا نہیں کیے گئے تو سلمان خان کو قتل کر دیا جائے گا۔   اب بھارتی میڈیا کا بتانا ہےکہ ممبئی پولیس نے نامعلوم افراد کے خلاف مقدمہ درج کرکے کارروائی کی اور ملزم کو گرفتار کرلیا۔ پولیس کے مطابق ملزم کی شناخت اعظم محمد مصطفیٰ کے نام سے ہوئی ہے جو باندرا کا رہائشی ہے۔ واضح رہے کہ 2 روز قبل بھی بالی وڈ اسٹار سلمان خان کو قتل کی دھمکیاں دینے والے 20 سالہ نوجوان کو ریاست اترپردیش کے شہر نوائیڈہ سے گرفتار کیا گیا تھا جس نے مرحوم بابا صدیقی کے بیٹے ذیشان صدیقی کو بھی دھمکیاں دی تھیں۔ رواں ماہ ہی سلمان خان کے قریبی دوست و مسلم سیاستدان بابا صدیقی کو ممبئی میں قتل کیا گیا جس کی ذمہ داری بشنوئی گینگ نے قبول کی۔","entertainment"
"296","سکھ مذہب کا سیکڑوں سال پرانا مذہبی لٹریچر محفوظ کر لیا گیا","https://urdu.geo.tv/latest/385094-","سکھ مذہب کے سیکڑوں سال پرانے مذہبی لٹریچر کو ’گُر مکھی ادب دا خزانہ‘ کے نام سے ایک کتاب کی صورت میں محفوظ کرلیا گیا۔ اس کاوش کو بین الاقوامی سطح پر روشناس کرانے کیلئے کیلی فورنیا کے سکھ تاجروں اور صنعت کاروں کو خصوصی طور پر پنجاب پبلک لائبریری میں مدعو کیا گیا۔ لاہور کی پنجاب پبلک لائبریری میں ""گُر مکھی ادب دا خزانہ"" کے نام سے کتاب کی تقریب رونمائی بھی کی گئی۔ کتاب کی تقریب رونمائی میں مذہبی لٹریچر کو کتاب کی شکل میں ترتیب دینے والے دلویر سنگھ پنوں، مقامی سکھ قائدین کے علاوہ معروف صنعتکار، پاکستان فرنیچر کونسل کے چیئرمین میاں کاشف اشفاق اور ڈی جی والڈ سٹی اتھارٹی کامران لاشاری نے شریک ہوئے۔ اس موقع پر بات کرتے ہوئے کتاب کے مصنف دلویر سنگھ پنوں نے کہا کہ ""گُر مکھی ادب دا خزانہ"" نامی یہ کتاب 5 سال میں ترتیب دی گئی ہے، اس کام میں پنجاب پبلک لائبریری اور معروف سکھ ریسرچرز کی ٹیم نے حصہ لیا۔ تقریب میں شرکت کے بعد کیلی فورنیا کی بزنس کمیونٹی نے رائے ونڈ میں کینسر کیئر اسپتال کا دورہ کیا اور گلبرگ کے ایک اسٹور سے پاکستانی اشیا کی خریداری بھی کی۔ ان کا کہنا تھا کہ پاکستان ایک محفوظ ملک ہے جبکہ یہاں کے لوگ بہت مہمان نواز ہیں۔ ","entertainment"
"297","جیو نیوز کے ٹی وی شو ہوسٹ اور کامیڈین تابش ہاشمی کے نام ایک اور اعزاز ","https://urdu.geo.tv/latest/385093-","جیو نیوز کے ٹی وی شو ہوسٹ اور کامیڈین تابش ہاشمی نے ایک اور اعزاز اپنے نام کرلیا۔ پاکستان کی انٹرٹینمٹ انڈسٹری میں کامیڈی کی منفرد طرز کیلئے مشہور معروف ٹی وی ہوسٹ تابش ہاشمی کو ان کی درسگاہ آئی بی اے کی جانب سے انٹرٹینمنٹ انڈسٹری میں اعلیٰ کارگردگی پر ایکسیلینسی ایوارڈ سے نوزا دیا گیا۔ تابش ہاشمی نے جیو نیوز سے گفتگو کرتے ہوئے کہا کہ وہ اس ایوارڈ سے بہت خوش ہیں انہیں امید ہی نہیں تھی کہ ایوارڈ انہیں ملے گا۔ تابش ہاشمی نے مزید بتایا کہ لوگ حیران ہوں گے کہ ایک اسٹینڈ اپ کامیڈین کو کیسے ایوارڈ ملا ہے لیکن ان کے کیرئیر کے پہلے اسٹینڈ اپ  کا انعقاد بھی آئی بی اے نے کیا تھا۔ آئی بی اے کی جانب سے نو سابق طلبا کو مختلف شعبوں میں اعلیٰ کارکردگی دکھانے پر ایوارڈ دیا گیا۔ تقریب میں ایوارڈ لینے والوں میں مختلف اداروں کے سی ای اوز، ڈینز اور کاروباری شخصیات شامل تھیں۔ ","entertainment"
"298","ورلڈ کلچر فیسٹیول کے 35 ویں روز آذربائیجان کے آرٹسٹوں کی تصویری نمائش","https://urdu.geo.tv/latest/385090-","مختلف تہذیبوں کے حسین رنگ، ثقافتی تبادلے، اور محبت و ہم آہنگی کے پیغام کے ساتھ  آرٹس کونسل کراچی میں جاری ورلڈ کلچر فیسٹیول کے 35 ویں روز آذربائیجان کے آرٹسٹوں کی فن پاروں کی تصویری نمائش ہوئی۔ آرٹس کونسل کراچی میں جیو اور جنگ کے اشتراک سے جاری ورلڈ کلچر فیسٹیول کا 35 واں روز آذربائیجان کی ثقافتی جھلکیاں دکھاتے ہوئے شروع ہوا، وزیرداخلہ ضیا الحسن لنجار نے وزیرثقافت ذوالفقار علی شاہ اور صدر آرٹس کونسل کراچی احمد شاہ کے ہمراہ آذربائیجان کے مصوروں کے فن پاروں پر مبنی تصویری نمائش کا افتتاح کیا۔ فیسٹیول کے 34 ویں روز سوئیٹزرلینڈ کا تھیٹر گروپ کھیل ’شیم آن یو‘ میں اپنی اداکاری سے پاکستانیوں کے دل جیتے گا اس موقع پر بات چیت کرتے ہوئے آذربائیجان آرٹس کونسل کے صدر دادش مامیدوو نے کہا دونوں ممالک کی ثقافت میں کئی قدریں مشترک ہیں۔ فیسٹیول کے 35 ویں روز سر شام مدھم روشنیوں میں جرمن میوزک گروپ کی جاز پرفارمنس نے بھی محفل میں رومانوی ماحول پیدا کر دیا، گورنر سندھ کامران خان ٹیسوری بھی جیز میوزک سے محظوظ ہوئے۔ گورنر سندھ کا کہنا تھا کہ طویل فیسٹیول کی میزبانی پر کراچی کا نام گینز بک آف ورلڈ ریکارڈ میں ضرورآنا چاہیے۔ تہذیبوں کو قریب لاتے رواداری، روشن خیالی، اور محبت کا پیغام دیتے میلے کے 36 ویں دن علی اور ڈریگن بچوں کا دل بہلائے گا۔ ","entertainment"
"299","اہلیہ سے شادی کے 35 سال بعد علیحدگی کی خبروں پر فردوس جمال کا بیان سامنے آگیا","https://urdu.geo.tv/latest/385070-","  لیجنڈری اداکار فردوس جمال نے اہلیہ کے خلع لینے کی خبروں کی تردید کردی۔ فردوس جمال کے بیٹے حمزہ فردوس نے ویڈیو بیان میں والدہ کے 35 سال بعد خلع لینے کی تصدیق کی تھی۔ حمزہ فردوس نے کہا کہ سب سے پہلے تو میں اپنی والدہ کی جانب سے سب لوگوں کو یہ بتانا چاہتا ہوں کہ انہوں نے میرے والد سے خلع لی ہوئی ہے۔ تاہم اس حوالے سے اب فردوس جمال کا مؤقف بھی سامنے آیا ہے۔ فردوس جمال نے اپنے ایک انٹرویو میں اپنی شادی کو زندگی کا سب سے بڑا پچھتاوا قرار دیتے ہوئے کہا کہ میری شادی غلط لوگوں اور غلط وقت پر ہوئی سوشل میڈیا پر وائرل ایک حالیہ انٹرویو میں خلع کے سوال  پر فردوس جمال کا کہنا تھاکہ اس میں کوئی حقیقت نہیں ہے، اہلیہ نے مجھ سے کوئی خلع نہیں لی اور کسی قسم کی ایسی بات نہیں ہے۔ انہوں نے کہا کہ یہ ساری افواہیں ہیں، ان کا حقیقت سے کوئی تعلق نہیں۔ ان کا کہناتھاکہ میرے بیٹے اور بیٹیاں جوان ہیں، میں دادا بن گیا ہوں تو کیا اس عمر میں بیوی کو خلع دوں گا؟ ایک سوال کے جواب میں فردوس جمال کا کہنا تھاکہ دونوں بیٹوں سے بات ہوتی رہتی ہے، ان کو معلوم ہے میں یہاں رہتا ہوں اور کیوں رہ رہا ہوں۔ خیال رہے کہ فردوس جمال نے متعدد ٹی وی ڈراموں اور فلموں میں کام کیا ہے۔ واضح رہے کہ چند روز قبل فردوس جمال نے اپنے ایک انٹرویو کے دوران کینسر میں مبتلا ہونے کے بعد اکیلے رہنے کے بارے میں کہا تھا کہ میں نے ساری زندگی بہت شور اور ہنگاموں میں گزاری ہے لیکن اب میں سکون میں رہنا چاہتا ہوں، بس اسی لیے اکیلا رہتا ہوں۔","entertainment"
